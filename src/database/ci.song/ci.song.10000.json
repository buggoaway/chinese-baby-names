[
  {
    "author": "范成大", 
    "paragraphs": [
      "白玉堂前綠綺疏。", 
      "燭殘歌罷困相扶。", 
      "問人春思肯濃無。", 
      "夢裏粉香浮枕簟，覺來煙月滿琴書。", 
      "個濃情分更何如。"
    ], 
    "rhythmic": "浣溪沙"
  }, 
  {
    "author": "范成大", 
    "paragraphs": [
      "東風半夜度關山。", 
      "和雪到闌干。", 
      "怪見梅梢未暖，情知柳眼猶寒。", 
      "青絲菜甲，銀泥餅餌，隨分杯盤。", 
      "已把宜春縷勝，更將長命題幡。"
    ], 
    "rhythmic": "朝中措"
  }, 
  {
    "author": "范成大", 
    "paragraphs": [
      "身閒身健是生涯。", 
      "何況好年華。", 
      "看了十分秋月，重陽更插黃花。", 
      "消磨景物，瓦盆社釀，石鼎山茶。", 
      "飽吃紅蓮香飯，儂家便是仙家。"
    ], 
    "rhythmic": "朝中措"
  }, 
  {
    "author": "范成大", 
    "paragraphs": [
      "系船沽酒碧簾坊。", 
      "酒滿勝鵝黃。", 
      "醉後西園入夢，東風柳色花香。", 
      "水浮天處，夕陽如錦，恰似鱸鄉。", 
      "中有憶人雙淚，幾時流到橫塘。"
    ], 
    "rhythmic": "朝中措"
  }, 
  {
    "author": "范成大", 
    "paragraphs": [
      "海棠如雪殿春餘。", 
      "禽弄晚晴初。", 
      "倦客長慚杜宇，佳辰且醉提壺。", 
      "逍遙放浪，還他漁子，輸與樵夫。", 
      "一棹何時歸去，扁舟終要江湖。"
    ], 
    "rhythmic": "朝中措"
  }, 
  {
    "author": "范成大", 
    "paragraphs": [
      "天容雲意寫秋光。", 
      "木葉半青黃。", 
      "珍重西風祛暑，輕衫早怯新涼。", 
      "故人情分，留連病客，孤負輕觴。", 
      "陌上千愁易散，尊前一笑難忘。"
    ], 
    "rhythmic": "朝中措"
  }, 
  {
    "author": "范成大", 
    "paragraphs": [
      "春漲一篙添水面。", 
      "芳草鵝兒，綠滿微風岸。", 
      "畫舫夷猶灣百轉。", 
      "橫塘塔近依前遠。", 
      "江國多寒農事晚。", 
      "村北村南，穀雨才耕遍。", 
      "秀麥連岡桑葉賤。", 
      "看看嘗面收新繭。"
    ], 
    "rhythmic": "蝶戀花"
  }, 
  {
    "author": "范成大", 
    "paragraphs": [
      "槁項詩餘瘦，愁腸酒後柔。", 
      "晚涼團扇欲知秋。", 
      "臥看明河銀影、界天流。", 
      "鶴警人初靜，蟲吟夜更幽。", 
      "佳辰只合算花籌。", 
      "除了一天風月、更何求。"
    ], 
    "rhythmic": "南柯子・南歌子"
  }, 
  {
    "author": "范成大", 
    "paragraphs": [
      "悵望梅花驛，凝情杜若洲。", 
      "香雲低處有高樓。", 
      "可惜高樓、不近木蘭舟。", 
      "緘素雙魚遠，題紅片葉秋。", 
      "欲憑江水寄離愁。", 
      "江已東流、那肯更西流。"
    ], 
    "rhythmic": "南柯子・南歌子"
  }, 
  {
    "author": "范成大", 
    "paragraphs": [
      "銀渚盈盈渡，金風緩緩吹。", 
      "晚香浮動五雲飛。", 
      "月姊妒人、顰盡一彎眉。", 
      "短夜難留處，斜河欲淡時。", 
      "半愁半喜是佳期。", 
      "一度相逢、添得兩相思。"
    ], 
    "rhythmic": "南柯子・南歌子"
  }, 
  {
    "author": "范成大", 
    "paragraphs": [
      "細數十年事，十處過中秋。", 
      "今年新夢，忽到黃鶴舊山頭。", 
      "老子箇中不淺，此會天教重見，今古一南樓。", 
      "星漢淡無色，玉鏡獨空浮。", 
      "斂秦煙，收楚霧，熨江流。", 
      "關河離合，南北依舊照清愁。", 
      "想見姮娥冷眼，應笑歸來雙鬢，空敞黑貂裘。", 
      "釃酒問蟾兔，肯去伴滄洲。"
    ], 
    "rhythmic": "水調歌頭"
  }, 
  {
    "author": "范成大", 
    "paragraphs": [
      "萬里漢家使，雙節照清秋。", 
      "舊京行遍，中夜呼禹濟黃流。", 
      "寥落桑榆西北，無限太行紫翠，相伴過蘆溝。", 
      "歲晚客多病，風露冷貂裘。", 
      "對重九，須爛醉，莫牢愁。", 
      "黃花爲我，一笑不管鬢霜羞。", 
      "袖裏天書咫尺，眼底關河百二，歌罷此生浮。", 
      "惟有平安信，隨雁到南州。"
    ], 
    "rhythmic": "水調歌頭"
  }, 
  {
    "author": "范成大", 
    "paragraphs": [
      "十月誰雲春小，一年兩見風嬌。", 
      "雲英此夕度藍橋。", 
      "人意花枝都好。", 
      "百媚朝天淡粉，六銖步月生綃。", 
      "人間霜葉滿庭皋，別有東風不老。"
    ], 
    "rhythmic": "西江月"
  }, 
  {
    "author": "范成大", 
    "paragraphs": [
      "北客開眉樂歲，東君著意華年。", 
      "遮風藏雨晚雲天。", 
      "應怕杏梢紅淺。", 
      "不惜燈前放夜，從教雪後留寒。", 
      "水晶簾箔萬花鈿。", 
      "聽徹南樓曉箭。"
    ], 
    "rhythmic": "西江月"
  }, 
  {
    "author": "范成大", 
    "paragraphs": [
      "雙星良夜，耕慵織懶，應被羣仙相妒。", 
      "娟娟月姊滿眉顰，更無奈、風姨吹雨。", 
      "相逢草草，爭如休見，重攪別離心緒。", 
      "新歡不抵舊愁多，倒添了、新愁歸去。"
    ], 
    "rhythmic": "鵲橋仙"
  }, 
  {
    "author": "范成大", 
    "paragraphs": [
      "籬菊灘蘆被霜後。", 
      "嫋長風、萬重高柳。", 
      "天爲誰、展盡湖光渺渺，應爲我、扁舟入手。", 
      "橘中曾醉洞庭酒。", 
      "輾雲濤、掛帆南鬥。", 
      "追舊遊、不減商山杳杳，猶有人、能相記否。"
    ], 
    "rhythmic": "宜男草", 
    "tags": [
      "洞庭湖"
    ]
  }, 
  {
    "author": "范成大", 
    "paragraphs": [
      "舍北煙霏舍南浪。", 
      "雪傾籬、雨荒薇漲。", 
      "問小橋、別後誰過，惟有迷鳥羈雌來往。", 
      "重尋山水問無恙。", 
      "掃柴荊、土花塵網。", 
      "留小桃、先試光風，從此芝草琅玕日長。"
    ], 
    "rhythmic": "宜男草"
  }, 
  {
    "author": "范成大", 
    "paragraphs": [
      "窗紗薄。", 
      "日穿紅幔催梳掠。", 
      "催梳掠。", 
      "新晴天氣，畫檐聞鵲。", 
      "海棠逗曉都開卻。", 
      "小云先在闌干角。", 
      "闌干角。", 
      "楊花滿地，夜來風惡。"
    ], 
    "rhythmic": "秦樓月・憶秦娥"
  }, 
  {
    "author": "范成大", 
    "paragraphs": [
      "珠簾狹。", 
      "捲簾春院花圍合。", 
      "花圍合。", 
      "晝長人靜，雙雙胡蝶。", 
      "花前苦殢金蕉葉。", 
      "瞢騰午睡扶頭怯。", 
      "扶頭怯。", 
      "閒愁無限，遠山斜疊。"
    ], 
    "rhythmic": "秦樓月・憶秦娥"
  }, 
  {
    "author": "范成大", 
    "paragraphs": [
      "香羅薄。", 
      "帶圍寬盡無人覺。", 
      "無人覺。", 
      "東風日暮，一簾花落。", 
      "西園空鎖鞦韆索。", 
      "簾垂簾卷閒池閣。", 
      "閒池閣。", 
      "黃昏香火，畫樓吹角。"
    ], 
    "rhythmic": "秦樓月・憶秦娥"
  }, 
  {
    "author": "范成大", 
    "paragraphs": [
      "樓陰缺。", 
      "闌干影臥東廂月。", 
      "東廂月。", 
      "一天風露，杏花如雪。", 
      "隔煙催漏金虯咽。", 
      "羅幃暗淡燈花結。", 
      "燈花結。", 
      "片時春夢，江南天闊。"
    ], 
    "rhythmic": "秦樓月・憶秦娥", 
    "tags": [
      "宋詞三百首"
    ]
  }, 
  {
    "author": "范成大", 
    "paragraphs": [
      "浮雲集。", 
      "輕雷隱隱初驚蟄。", 
      "初驚蟄。", 
      "鵓鳩鳴怒，綠楊風急。", 
      "玉爐煙重香羅浥。", 
      "拂牆濃杏燕支溼。", 
      "燕支溼。", 
      "花梢缺處，畫樓人立。"
    ], 
    "rhythmic": "秦樓月・憶秦娥"
  }, 
  {
    "author": "范成大", 
    "paragraphs": [
      "雙峯疊障，過天風海雨，無邊空碧。", 
      "月姊年年應好在，玉闋瓊宮愁寂。", 
      "誰喚癡雲，一杯爲盡，夜氣寒無色。", 
      "碧城凝望，高樓飄渺西北。", 
      "腸斷桂冷蟾孤，佳期如夢，又把闌干拍。", 
      "霧鬢風鬟相借問，浮世幾回今夕。", 
      "圓缺晴陰，古今同恨，我更長爲客。", 
      "嬋娟明夜，尊前誰念南陌。"
    ], 
    "rhythmic": "念奴嬌"
  }, 
  {
    "author": "范成大", 
    "paragraphs": [
      "十年舊事，醉京花蜀酒，萬葩千萼。", 
      "一棹歸來吳下看，俯仰心情今昨。", 
      "強倚雕闌，羞簪雪鬢，老恐花枝覺。", 
      "揩摹愁眼，霧中相對依約。", 
      "聞道家宴團欒，光風轉夜，月傍西樓落。", 
      "打徹梁州春自遠，不飲何時歡樂。", 
      "沾惹天香，留連國豔，莫散燈前酌。", 
      "襪塵生處，爲君重賦河洛。"
    ], 
    "rhythmic": "念奴嬌"
  }, 
  {
    "author": "范成大", 
    "paragraphs": [
      "吳波浮動，看中流翻月，半江金碧。", 
      "醉舞空明三萬頃，不管姮娥愁寂。", 
      "指點瓊樓，憑虛有路，鯨背橫東極。", 
      "水雲飄蕩，闌干千丈無力。", 
      "家世回首滄洲，煙波漁釣，有鴟夷仙蹟。", 
      "一笑閒身遊物外，來訪扁舟消息。", 
      "天上今宵，人間此地，我是風前客。", 
      "濤生殘夜，魚龍驚聽橫笛。"
    ], 
    "rhythmic": "念奴嬌"
  }, 
  {
    "author": "范成大", 
    "paragraphs": [
      "水鄉霜落，望西山一寸，修眉橫碧。", 
      "南浦潮生帆影去，日落天青江白。", 
      "萬里浮雲，被風吹散，又被風吹積。", 
      "尊前歌罷，滿空凝淡寒色。", 
      "人世會少離多，都來名利，似蠅頭蟬翼。", 
      "贏得長亭車馬路，千古羈愁如織。", 
      "我輩情鍾，匆匆相見，一笑真難得。", 
      "明年誰健，夢魂飄蕩南北。"
    ], 
    "rhythmic": "念奴嬌"
  }, 
  {
    "author": "范成大", 
    "paragraphs": [
      "湖山如畫，系孤篷柳岸，莫驚魚鳥。", 
      "料峭春寒花未遍，先共疏梅索笑。", 
      "一夢三年，松風依舊，蘿月何曾老。", 
      "鄰家相問，這回真個歸到。", 
      "綠鬢新點吳霜，尊前強健，不怕衰翁號。", 
      "賴有風流車馬客，來覓香雲花島。", 
      "似我粗豪，不通姓字，只有銀瓶倒。", 
      "奔名逐利，亂帆誰在天表。"
    ], 
    "rhythmic": "念奴嬌"
  }, 
  {
    "author": "范成大", 
    "paragraphs": [
      "易散浮雲難再聚。", 
      "遮莫相隨百步。", 
      "誰喚行人去。", 
      "石湖煙浪漁樵侶。", 
      "重別西樓腸斷否。", 
      "多少悽風苦雨。", 
      "休夢江南路。", 
      "路長夢短無尋處。"
    ], 
    "rhythmic": "惜分飛"
  }, 
  {
    "author": "范成大", 
    "paragraphs": [
      "送行人去，猶追路、再相覓。", 
      "天末交情，長是合堂同席。", 
      "從此尊前，便頓然少個，江南羈客。", 
      "不忍匆匆，少駐船梅驛。", 
      "酒斟雖滿，尚少如、別淚萬千滴。", 
      "欲語吞聲，結心相對嗚咽。", 
      "冬火悽清，笙歌無顏色。", 
      "從別後，盡相忘，算也難忘今夕。"
    ], 
    "rhythmic": "夢玉人引"
  }, 
  {
    "author": "范成大", 
    "paragraphs": [
      "共登臨處，飄風袂、倚空碧。", 
      "雨捲雲飛，長有桂娥看客。", 
      "簫鼓生春，遍錦城如畫，雪山無色。", 
      "一夢才成，恍天涯南北。", 
      "舞餘歌罷，料宣華、回首盡陳跡。", 
      "萬里秦吳，有情應問消息。", 
      "我欲歸耕，如何重來得。", 
      "故人若望江南，且折梅花相憶。"
    ], 
    "rhythmic": "夢玉人引"
  }, 
  {
    "author": "范成大", 
    "paragraphs": [
      "罨畫屏中客住。", 
      "水色山光無數。", 
      "斜日滿江聲，何處撐來小渡。", 
      "休去。", 
      "休去。", 
      "驚散一舟鷗鷺。"
    ], 
    "rhythmic": "如夢令"
  }, 
  {
    "author": "范成大", 
    "paragraphs": [
      "兩兩鶯啼何許。", 
      "尋遍綠陰濃處。", 
      "天氣潤羅衣，病起卻忺微暑。", 
      "休雨。", 
      "休雨。", 
      "明日榴花端午。"
    ], 
    "rhythmic": "如夢令"
  }, 
  {
    "author": "范成大", 
    "paragraphs": [
      "小軒今日開窗了。", 
      "揉藍染碧綠階草。", 
      "檐佩可憐風。", 
      "杏梢煙雨紅。", 
      "飄零歡事少。", 
      "鬢點吳霜早。", 
      "天色不愁人。", 
      "眼前無限春。"
    ], 
    "rhythmic": "菩薩蠻"
  }, 
  {
    "author": "范成大", 
    "paragraphs": [
      "雪林一夜收寒了。", 
      "東風恰向燈前到。", 
      "今夕是何年。", 
      "新春新月圓。", 
      "綺叢香霧隔。", 
      "猶記疏狂客。", 
      "留取縷金旛。", 
      "夜蛾相併看。"
    ], 
    "rhythmic": "菩薩蠻"
  }, 
  {
    "author": "范成大", 
    "paragraphs": [
      "黃梅時節春蕭索。", 
      "越羅香潤吳紗薄。", 
      "絲雨日曨明。", 
      "柳梢紅未晴。", 
      "多愁多病後。", 
      "不識會中酒。", 
      "愁病送春歸。", 
      "恰如中酒時。"
    ], 
    "rhythmic": "菩薩蠻"
  }, 
  {
    "author": "范成大", 
    "paragraphs": [
      "羽扇綸巾風嫋嫋，東廂月到薔薇。", 
      "新聲誰喚出羅幃。", 
      "龍鬚將笛繞，雁字入箏飛。", 
      "陶寫中年須個裏，留連月扇雲衣。", 
      "周郎去後賞音稀。", 
      "爲君持酒聽，那肯帶春歸。"
    ], 
    "rhythmic": "臨江仙"
  }, 
  {
    "author": "范成大", 
    "paragraphs": [
      "萬事灰心猶薄宦，塵埃未免勞形。", 
      "故人相見似河清。", 
      "恰逢梅柳動，高興逐春生。", 
      "卜晝匆匆還卜夜，仍須月墜河傾。", 
      "明年我去白鷗盟。", 
      "金閨三玉樹，好問紫霄程。"
    ], 
    "rhythmic": "臨江仙"
  }, 
  {
    "author": "范成大", 
    "paragraphs": [
      "玉煙浮動。", 
      "銀闋三山連海凍。", 
      "翠袖闌干。", 
      "不怕樓高酒力寒。", 
      "雙鬆凍折。", 
      "忽憶衰翁容易別。", 
      "想見鷗邊。", 
      "壓損年時小釣船。"
    ], 
    "rhythmic": "減字木蘭花"
  }, 
  {
    "author": "范成大", 
    "paragraphs": [
      "折殘金菊。", 
      "棖子香時新酒熟。", 
      "誰伴芳尊。", 
      "先問梅花借小春。", 
      "道人破戒。", 
      "染酒題詩金鳳帶。", 
      "愁病相關。", 
      "不似年時酒量寬。"
    ], 
    "rhythmic": "減字木蘭花"
  }, 
  {
    "author": "范成大", 
    "paragraphs": [
      "波嬌鬢嫋。", 
      "中隱堂前人意好。", 
      "不奈春何。", 
      "拚卻輕寒透薄羅。", 
      "翦梅新曲。", 
      "欲斷還聯三疊促。", 
      "圍坐風流。", 
      "饒我尊前第一籌。"
    ], 
    "rhythmic": "減字木蘭花"
  }, 
  {
    "author": "范成大", 
    "paragraphs": [
      "枕書睡熟。", 
      "珍重月明相伴宿。", 
      "寶鴨金寒。", 
      "香滿圍屏宛轉山。", 
      "雞人聲杳。", 
      "瑤井玉繩相對曉。", 
      "黯淡窗紗。", 
      "卻下風簾護燭花。"
    ], 
    "rhythmic": "減字木蘭花"
  }, 
  {
    "author": "范成大", 
    "paragraphs": [
      "臘前三白。", 
      "春到西園還見雪。", 
      "紅紫花遲。", 
      "借作東風萬玉枝。", 
      "歸田計決。", 
      "麥飯熟時應快活。", 
      "身在高樓。", 
      "心在山陰一葉舟。"
    ], 
    "rhythmic": "減字木蘭花"
  }, 
  {
    "author": "范成大", 
    "paragraphs": [
      "休舞銀貂小契丹。", 
      "滿堂賓客盡關山。", 
      "從今嫋嫋盈盈處，誰復端端正正看。", 
      "模淚易，寫愁難。", 
      "瀟湘江上竹枝斑。", 
      "碧雲日暮無書寄，寥落煙中一雁寒。"
    ], 
    "rhythmic": "鷓鴣天"
  }, 
  {
    "author": "范成大", 
    "paragraphs": [
      "盪漾西湖采綠蘋。", 
      "揚鞭南埭袞紅塵。", 
      "桃花暖日茸茸笑，楊柳光風淺淺顰。", 
      "章貢水，鬱孤雲。", 
      "多情爭似桂江春。", 
      "崔徽卷軸瑤姬夢，縱有相逢不是真。"
    ], 
    "rhythmic": "鷓鴣天", 
    "tags": [
      "西湖"
    ]
  }, 
  {
    "author": "范成大", 
    "paragraphs": [
      "嫩綠重重看得成。", 
      "曲欄幽檻小紅英。", 
      "酴醿架上蜂兒鬧，楊柳行間燕子輕。", 
      "春婉娩，客飄零。", 
      "殘花淺酒片時清。", 
      "一杯且買明朝事，送了斜陽月又生。"
    ], 
    "rhythmic": "鷓鴣天"
  }, 
  {
    "author": "范成大", 
    "paragraphs": [
      "壓蕊拈鬚粉作團。", 
      "疏香辛苦顫朝寒。", 
      "須知風月尋常見，不似層層帶雪看。", 
      "春髻重，曉眉彎。", 
      "一枝斜並縷金旛。", 
      "酒紅不解東風凍，驚怪釵頭玉燕乾。"
    ], 
    "rhythmic": "鷓鴣天"
  }, 
  {
    "author": "范成大", 
    "paragraphs": [
      "雲暮暗千山，腸斷玉樓金闋。", 
      "應是高唐小婦，妒姮娥清絕。", 
      "夜涼不放酒杯寒，醉眼漸生纈。", 
      "何待桂花相照，有人人如月。"
    ], 
    "rhythmic": "好事近"
  }, 
  {
    "author": "范成大", 
    "paragraphs": [
      "昨夜報春來，的皪嶺梅開雪。", 
      "攜手玉人同賞，比看誰奇絕。", 
      "闌干倚遍憶多情，怕角聲嗚咽。", 
      "與折一枝斜戴，襯鬢雲梳月。"
    ], 
    "rhythmic": "好事近"
  }, 
  {
    "author": "范成大", 
    "paragraphs": [
      "涼夜竹堂虛，小睡匆匆醒。", 
      "銀漏無聲月上階，滿地闌干影。", 
      "何處最知秋，風在梧桐井。", 
      "不惜驂鸞弄玉簫，露溼衣裳冷。"
    ], 
    "rhythmic": "卜算子"
  }, 
  {
    "author": "范成大", 
    "paragraphs": [
      "雲壓小橋深，月到重門靜。", 
      "冷蕊疏枝半不禁，更著橫窗影。", 
      "回首故園春，往事難重省。", 
      "半夜清香入夢來，從此薰爐冷。"
    ], 
    "rhythmic": "卜算子"
  }, 
  {
    "author": "范成大", 
    "paragraphs": [
      "一碧鱗鱗，橫萬里、天垂吳楚。", 
      "四無人、櫓聲自語。", 
      "向浮雲、西下處，水村煙樹。", 
      "何處系船，暮濤漲浦。", 
      "正江南、遙落後，好山無數。", 
      "盡乘流、興來便去。", 
      "對青燈、獨自嘆，一生羈旅。", 
      "敧枕夢寒，又還夜雨。"
    ], 
    "rhythmic": "三登樂"
  }, 
  {
    "author": "范成大", 
    "paragraphs": [
      "路轉橫塘，風捲地、水肥帆飽。", 
      "眼雙明、曠懷浩渺。", 
      "問菟裘、無恙否，天教重到。", 
      "木落霧收，故山更好。", 
      "過溪門、休蕩槳，恐驚魚鳥。", 
      "算年來、識翁者少。", 
      "喜山林、蹤跡在，何曾如掃。", 
      "歸賓任霜，醉紅未老。"
    ], 
    "rhythmic": "三登樂"
  }, 
  {
    "author": "范成大", 
    "paragraphs": [
      "今夕何朝，披岫幌、雲關重啓。", 
      "引冰壺、素空似洗。", 
      "捲簾中、敧枕上，月星浮水。", 
      "天鏡夜明，半窗萬里。", 
      "盼庭柯、都老大，樹猶如此。", 
      "六年前、轉頭未幾。", 
      "喚鄰翁、來話舊，同篘新蟻。", 
      "秉燭夜闌，又疑夢裏。"
    ], 
    "rhythmic": "三登樂"
  }, 
  {
    "author": "范成大", 
    "paragraphs": [
      "方帽衛寒，重檢校、舊時農圃。", 
      "荒三徑、不知何許。", 
      "但姑蘇臺下，有蒼然平楚。", 
      "人笑此翁，又來訪古。", 
      "況五湖、元自有，扁舟祖武。", 
      "記滄洲、白鷗伴侶。", 
      "嘆年來、孤負了，一蓑煙雨。", 
      "寂寞暮潮，喚回棹去。"
    ], 
    "rhythmic": "三登樂"
  }, 
  {
    "author": "范成大", 
    "paragraphs": [
      "黯淡養花天。", 
      "小雨能慳。", 
      "煙輕雲薄有無間。", 
      "官柳絲絲都綠遍，猶有春寒。", 
      "空翠溼徵鞍。", 
      "馬首千山。", 
      "多情若是肯俱還。", 
      "別有玉杯承露冷，留共君看。"
    ], 
    "rhythmic": "浪淘沙"
  }, 
  {
    "author": "范成大", 
    "paragraphs": [
      "霜餘好探梅消息。", 
      "日日溪橋側。", 
      "不如君有似梅人。", 
      "歌裏工顰妍笑、兩眉春。", 
      "疏枝冷蕊風情少。", 
      "卻稱衰翁老。", 
      "從教來作靜中鄰。", 
      "冷淡無言無笑、也無顰。"
    ], 
    "rhythmic": "虞美人"
  }, 
  {
    "author": "范成大", 
    "paragraphs": [
      "落梅時節冰輪滿。", 
      "何似中秋看。", 
      "瓊樓玉宇一般明。", 
      "只爲姮娥、添了萬枝燈。", 
      "錦江城下杯殘後。", 
      "還照鄞江酒。", 
      "天東相見說天西。", 
      "除卻衰翁和月、更誰知。"
    ], 
    "rhythmic": "虞美人"
  }, 
  {
    "author": "范成大", 
    "paragraphs": [
      "玉簫驚報同雲重。", 
      "仍怪金瓶凍。", 
      "清明將近雪花翻。", 
      "不道海堂消瘦、柳絲寒。", 
      "王孫沈醉狨氈幕。", 
      "誰怕羅衣薄。", 
      "燭燈香霧兩厭厭。", 
      "彷彿有人愁損、上眉尖。"
    ], 
    "rhythmic": "虞美人"
  }, 
  {
    "author": "范成大", 
    "paragraphs": [
      "誰將擊碎珊瑚玉。", 
      "裝上交枝粟。", 
      "恰如嬌小萬瓊妃。", 
      "塗罷額黃、嫌怕污燕支。", 
      "夜深未覺清香絕。", 
      "風露溶溶月。", 
      "滿身花影弄淒涼。", 
      "無限月和風露、一齊香。"
    ], 
    "rhythmic": "虞美人"
  }, 
  {
    "author": "范成大", 
    "paragraphs": [
      "春城勝絕。", 
      "暮林風舞催花發。", 
      "垂雲卷盡添空闊。", 
      "吹上新年，美滿十分月。", 
      "紅蕖影下勾絲抹。", 
      "老來牽強隨時節。", 
      "無人知道心情別。", 
      "唯有蛾兒，驚見鬢邊雪。"
    ], 
    "rhythmic": "醉落魄・一斛珠"
  }, 
  {
    "author": "范成大", 
    "paragraphs": [
      "珠霄境，卻似化人宮。", 
      "梵氣彌羅融萬象，玉樓十二倚清空。", 
      "一片寶光中。"
    ], 
    "rhythmic": "步虛詞・西江月"
  }, 
  {
    "author": "范成大", 
    "paragraphs": [
      "浮黎路，依約太微間。", 
      "雪色寶階千萬丈，人間遙作白虹看。", 
      "幢節度高寒。"
    ], 
    "rhythmic": "步虛詞・西江月"
  }, 
  {
    "author": "范成大", 
    "paragraphs": [
      "罡風起，揹負玉虛廷。", 
      "九素煙中寒一色，扶闌四面是青冥。", 
      "環拱萬珠星。"
    ], 
    "rhythmic": "步虛詞・西江月"
  }, 
  {
    "author": "范成大", 
    "paragraphs": [
      "流鈴響，龍馭籋雲來。", 
      "夾道騫華龍彩仗，紅雲扶輅輾天街。", 
      "迎駕鶴毰毸。"
    ], 
    "rhythmic": "步虛詞・西江月"
  }, 
  {
    "author": "范成大", 
    "paragraphs": [
      "鈞天奏，流韻滿空明。", 
      "琪樹玲瓏珠網碎，仙風吹作步虛聲。", 
      "相和八鸞鳴。"
    ], 
    "rhythmic": "步虛詞・西江月"
  }, 
  {
    "author": "范成大", 
    "paragraphs": [
      "樓闌外，輦道插非煙。", 
      "閒上鬱蕭臺上看，空歌來自始青天。", 
      "揚袂揖飛仙。"
    ], 
    "rhythmic": "步虛詞・西江月"
  }, 
  {
    "author": "范成大", 
    "paragraphs": [
      "佳人無對甘幽獨。", 
      "竹雨松風相澡浴。", 
      "山深翠袖自生寒，夜久玉肌元不粟。", 
      "卻尋千樹煙江曲。", 
      "道骨仙風終絕俗。", 
      "絳裙縞袂各朝元，只有散仙名萼綠。"
    ], 
    "rhythmic": "玉樓春"
  }, 
  {
    "author": "范成大", 
    "paragraphs": [
      "晚晴風歇。", 
      "一夜春折威。", 
      "脈脈花疏天淡，雲來去、數枝雪。", 
      "勝絕。", 
      "愁亦絕。", 
      "此情誰共說。", 
      "惟有兩行低雁，知人倚、畫樓月。"
    ], 
    "rhythmic": "霜天曉角", 
    "tags": [
      "宋詞三百首"
    ]
  }, 
  {
    "author": "范成大", 
    "paragraphs": [
      "雲橫水繞芳塵陌。", 
      "一萬重花春拍拍。", 
      "藍橋仙路不崎嶇，醉舞狂歌容倦客。", 
      "真香解語人傾國。", 
      "知是紫雲誰敢覓。", 
      "滿蹊桃李不能言，分付仙家君莫惜。"
    ], 
    "rhythmic": "玉樓春"
  }, 
  {
    "author": "范成大", 
    "paragraphs": [
      "馬蹄塵撲。", 
      "春風得意笙歌逐。", 
      "款門不問誰家竹。", 
      "只揀紅裝，高處燒銀燭。", 
      "碧雞坊裏花如屋。", 
      "燕王宮下花成谷。", 
      "不須悔唱關山曲。", 
      "只爲海棠，也合來西蜀。"
    ], 
    "rhythmic": "醉落魄・一斛珠"
  }, 
  {
    "author": "范成大", 
    "paragraphs": [
      "冰明玉潤天然色。", 
      "淒涼拼作西風客。", 
      "不肯嫁東風。", 
      "殷勤霜露中。", 
      "綠窗梳洗晚。", 
      "笑把玻璃盞。", 
      "斜日上妝臺。", 
      "酒紅和困來。"
    ], 
    "rhythmic": "菩薩蠻"
  }, 
  {
    "author": "范成大", 
    "paragraphs": [
      "酣酣日腳紫煙浮。", 
      "妍暖破輕裘。", 
      "困人天色，醉人花氣，午夢扶頭。", 
      "春慵恰似春塘水，一片縠紋愁。", 
      "溶溶泄泄，東風無力，欲皺還休。"
    ], 
    "rhythmic": "眼兒媚", 
    "tags": [
      "宋詞三百首"
    ]
  }, 
  {
    "author": "范成大", 
    "paragraphs": [
      "畫戟錦車皆雅故。", 
      "簫鼓留連客住。", 
      "南浦春波暮。", 
      "難望羅襪生塵處。", 
      "明日船旗應不駐。", 
      "且唱斷腸新句。", 
      "卷盡珠簾雨。", 
      "雪花一夜隨人去。"
    ], 
    "rhythmic": "惜分飛"
  }, 
  {
    "author": "范成大", 
    "paragraphs": [
      "客行忽到湘東驛。", 
      "明朝真是瀟湘客。", 
      "晴碧萬重雲。", 
      "幾時逢故人。", 
      "江南如塞北。", 
      "別後書難得。", 
      "先自雁來稀。", 
      "那堪春半時。"
    ], 
    "rhythmic": "菩薩蠻"
  }, 
  {
    "author": "范成大", 
    "paragraphs": [
      "千古東流，聲卷地、雲濤如屋。", 
      "橫浩渺、檣竿十丈，不勝帆腹。", 
      "夜雨翻江春浦漲，船頭鼓急風初熟。", 
      "似當年、呼禹亂黃川，飛梭速。", 
      "擊楫誓，空驚俗。", 
      "休拊髀，都生肉。", 
      "任炎天冰海，一杯相屬。", 
      "荻筍蔞芽新入饌，鵾弦鳳吹能翻曲。", 
      "笑人間、何處似尊前，添銀燭。"
    ], 
    "rhythmic": "滿江紅"
  }, 
  {
    "author": "范成大", 
    "paragraphs": [
      "塘水碧。", 
      "仍帶麴塵顏色。", 
      "泥泥縠紋無氣力。", 
      "東風如愛惜。", 
      "恰似越來溪側。", 
      "也有一雙鸂鶒。", 
      "只欠柳絲千百尺。", 
      "系船春弄笛。"
    ], 
    "rhythmic": "謁金門"
  }, 
  {
    "author": "范成大", 
    "paragraphs": [
      "湘江碧。", 
      "故人同作湘中客。", 
      "湘中客。", 
      "東風回雁，杏花寒食。", 
      "溫溫月到藍橋側。", 
      "醒心絃裏春無極。", 
      "春無極。", 
      "明朝殘夢，馬嘶南陌。"
    ], 
    "rhythmic": "秦樓月・憶秦娥"
  }, 
  {
    "author": "范成大", 
    "paragraphs": [
      "雪晴風作。", 
      "鬆梢片片輕鷗落。", 
      "玉樓天半褰珠箔。", 
      "一笛梅花，吹裂凍雲幕。", 
      "去年小獵漓山腳。", 
      "弓刀溼遍猶橫槊。", 
      "今年翻怕貂裘薄。", 
      "寒似去年，人比去年覺。"
    ], 
    "rhythmic": "醉落魄・一斛珠"
  }, 
  {
    "author": "范成大", 
    "paragraphs": [
      "少年豪縱。", 
      "袍錦團花鳳。", 
      "曾是京城遊子，馳寶馬、飛金鞚。", 
      "舊遊渾似夢。", 
      "鬢點吳霜重。", 
      "多少燕情鶯意，都瀉入、玻璃甕。"
    ], 
    "rhythmic": "霜天曉角"
  }, 
  {
    "author": "范成大", 
    "paragraphs": [
      "彤樓鼓密催金輪。", 
      "沈沈青瑣重重幕。", 
      "宣喚晚朝天。", 
      "五雲籠暝煙。", 
      "風急東華路。", 
      "暖扇遮微雨。", 
      "香霧撲人衣。", 
      "上林烏滿枝。"
    ], 
    "rhythmic": "菩薩蠻"
  }, 
  {
    "author": "范成大", 
    "paragraphs": [
      "萬里漢都護。", 
      "（下缺）"
    ], 
    "rhythmic": "水調歌頭"
  }, 
  {
    "author": "范成大", 
    "paragraphs": [
      "萬里橋邊客。", 
      "（下缺）"
    ], 
    "rhythmic": "水調歌頭"
  }, 
  {
    "author": "范成大", 
    "paragraphs": [
      "萬里吳船泊，歸訪菊籬秋。", 
      "（下缺）"
    ], 
    "rhythmic": "水調歌頭"
  }, 
  {
    "author": "范成大", 
    "paragraphs": [
      "棲烏飛絕。", 
      "絳河綠霧星明滅。", 
      "燒香曳簟眠清樾。", 
      "花久影吹笙，滿地淡黃月。", 
      "好風碎竹聲如雪。", 
      "昭華三弄臨風咽。", 
      "鬢絲撩亂綸巾折。", 
      "涼滿北窗，休共軟紅說。"
    ], 
    "rhythmic": "醉落魄・一斛珠"
  }, 
  {
    "author": "范成大", 
    "paragraphs": [
      "長年心事寄林扃。", 
      "塵鬢已星星。", 
      "芳意不如水遠，歸心欲與雲平。", 
      "留連一醉，花殘日永，雨後山明。", 
      "從此量船載酒，莫教閒卻春情。"
    ], 
    "rhythmic": "朝中措"
  }, 
  {
    "author": "范成大", 
    "paragraphs": [
      "仙翁家在叢霄，五雲八景來塵表。", 
      "黃扉紫闥，化鈞高妙，風霆揮掃。", 
      "漠北寒煙，嶠南和氣，笑談都了。", 
      "自玉麟歸去，金牛再款，卻回首、人間少。", 
      "天與丹臺舊籍，笑蒼生、祝公難老。", 
      "春葩秋葉，喧寒易變，壺天長好。", 
      "物外新聞，鳳歌鸞翥，龍蟠虎繞。", 
      "想如心高會，寒霜夜永，盡橫參曉。"
    ], 
    "rhythmic": "水龍吟"
  }, 
  {
    "author": "范成大", 
    "paragraphs": [
      "山繞西湖，曾同泛、一篙春綠。", 
      "重會面、未溫往事，先翻新曲。", 
      "勁柏喬松霜雪後，知心惟有孤生竹。", 
      "對荒園、猶解兩高歌，空驚俗。", 
      "人更健，情逾熟。", 
      "櫻共柳，冰和玉。", 
      "恐相逢如夢，夜闌添燭，別後書來空悵望，尊前酒到休拘束。", 
      "笑簟瓢、未足已能狂，那堪足。"
    ], 
    "rhythmic": "滿江紅", 
    "tags": [
      "西湖"
    ]
  }, 
  {
    "author": "王質", 
    "paragraphs": [
      "中央自有仙風度。", 
      "散入千林去。", 
      "萬點秋芳灑飛露。", 
      "舜裳赭色，堯眉黃彩，化作花無數。", 
      "層層翠葆鸞旗舞。", 
      "吹下天香遍瑤宇。", 
      "萬歲千秋奉明主。", 
      "桂華月苑，蕊珠寶殿，長聽黃金縷。"
    ], 
    "rhythmic": "青玉案"
  }, 
  {
    "author": "王質", 
    "paragraphs": [
      "浮萍不礙魚行路。", 
      "細數魚來去。", 
      "靜倚溪陰深覓句。", 
      "碧鮮清潤，影搖香度。", 
      "易覺闌干暮。", 
      "鳧雛深傍蘋根住。", 
      "浴罷紅衣褪殘縷。", 
      "一寸江湖無可付。", 
      "渚蘭汀草，臥煙敧雨。", 
      "荒了垂綸處。"
    ], 
    "rhythmic": "青玉案"
  }, 
  {
    "author": "王質", 
    "paragraphs": [
      "細風微揭碧鱗鱗。", 
      "繡幃深。", 
      "不聞聲。", 
      "時見推簾，籠袖玉輕輕。", 
      "不似綺樓高卷幔，相指點，總分明。", 
      "斜灣叢柳暗陰陰。", 
      "且消停。", 
      "莫催行。", 
      "只恨夕陽，雖好近黃昏。", 
      "得到釵樑容略住，無分做，小蜻蜓。"
    ], 
    "rhythmic": "江城子"
  }, 
  {
    "author": "王質", 
    "paragraphs": [
      "細風吹起翠田田。", 
      "雨和煙。", 
      "入梅天。", 
      "鮮潤繁陰，悄悄轉清圓。", 
      "十頃蒲萄深貯碧，鷗共鷺，各翩翩。", 
      "影搖香度小嬋娟。", 
      "竹林賢。", 
      "總神仙。", 
      "滴露飛霜，雪壑注冰泉。", 
      "伴了芙蓉城裏客，無一事，北窗眠。"
    ], 
    "rhythmic": "江城子"
  }, 
  {
    "author": "王質", 
    "paragraphs": [
      "柳梢無雪受風吹。", 
      "綠垂垂。", 
      "乳鴉啼。", 
      "直下蒲萄，春水未平堤。", 
      "卻似今年春氣早，白團扇，已相宜。", 
      "紅巾當日鳥銜飛。", 
      "曲江湄。", 
      "暮春時。", 
      "孔雀麒麟，交蹙繡羅衣。", 
      "何似野堂陪勝客，花影外，竹影移。"
    ], 
    "rhythmic": "江城子"
  }, 
  {
    "author": "王質", 
    "paragraphs": [
      "枯林荒陌，矮樹敷鮮葉。", 
      "不見雅風標，十二分、山容野色。", 
      "因何嫩茁，舞動小旗槍，梅花後，杏花前，色味香三絕。", 
      "含光隱耀，塵土埋豪傑。", 
      "試看大粗疏，爭知變、寒雲飛雪。", 
      "休說休說，世只兩名花，芍藥相，牡丹王，未盡人間舌。"
    ], 
    "rhythmic": "驀山溪"
  }, 
  {
    "author": "王質", 
    "paragraphs": [
      "方丈維摩，蒙衲被、都齊不省。", 
      "空悵望、錦裘繡帽，玉珂金鐙。", 
      "十月小春逢此日，一時勝事輸公等。", 
      "問短衣、匹馬射南山，何人肯。", 
      "山暮紫，峯如筍。", 
      "江寒碧，沙如粉。", 
      "望塞鴻杳杳，水遙天永。", 
      "飲罷不妨瓶屢臥，歸來自有風吹醒。", 
      "試斷橋、流水月明邊，尋疏影。"
    ], 
    "rhythmic": "滿江紅"
  }, 
  {
    "author": "王質", 
    "paragraphs": [
      "整頓乾坤，恨無袖、迴旋不足。", 
      "須付與、腰金疊赤，面槐參綠。", 
      "功業豈無人可了，英豪自有心相伏。", 
      "自孤窗、寒燭聽經綸，常三複。", 
      "舉大白，傾醽醁。", 
      "爲公起，歌此曲。", 
      "曲中意惟有，斯賢堪屬。", 
      "萱草喜除煩惱障，蓮花妙享清涼福。", 
      "願年年、團扇弄生綃，長如玉。"
    ], 
    "rhythmic": "滿江紅"
  }, 
  {
    "author": "王質", 
    "paragraphs": [
      "慘淡輕陰，都養就、朱朱白白。", 
      "最好是、梨花帶雨，海棠映日。", 
      "暖霧烘成芳草色，嬌風分與垂楊力。", 
      "聽紅邊、翠杪囀清圓，曾相識。", 
      "春緒亂，還如織。", 
      "春夢斷，還堪覓。", 
      "看青梅下有，遊人嘖嘖。", 
      "愛酒正香須滿泛，憐花太嫩休輕摘。", 
      "把領巾、收聚衆香濃，憑風立。"
    ], 
    "rhythmic": "滿江紅"
  }, 
  {
    "author": "王質", 
    "paragraphs": [
      "生縠平鋪，吹不起、輕風無力。", 
      "西江上、鬥牛相射，水天一色。", 
      "二妙風流今代少，一時光價何時息。", 
      "更絳霄、白日下雲軿，芙蓉客。", 
      "整飛馭，成得得。", 
      "尋前約、寬憶憶。", 
      "正雲飛雨卷，舊紅新碧。", 
      "茁茁抽長荷柄綠，毿毿吐淨楊花白。", 
      "漸衣篝、香潤入梅天，紅綃溼。"
    ], 
    "rhythmic": "滿江紅"
  }, 
  {
    "author": "王質", 
    "paragraphs": [
      "莽莽雲平，都不辨、近山遠水。", 
      "盡徘徊、尚留波面，未歸灣尾。", 
      "浪猛深深鷗抱穩，波寒縮縮魚沈底。", 
      "恐狂風、顛雨岸多摧，舟難艤。", 
      "船篷重，拖不起。", 
      "蓑衣溼，森如洗。", 
      "想杖頭未足，杯中無計。", 
      "漁網吹翻無把捉，釣竿凍斷成拋棄。", 
      "到高歌、風靜月明時，誰如你。"
    ], 
    "rhythmic": "滿江紅"
  }, 
  {
    "author": "王質", 
    "paragraphs": [
      "落盡斜陽，尚有些、斷霞殘影。", 
      "甚彎環、東溪西巷，南巖北嶺。", 
      "行熟更教羊引著，睡濃卻被鴉驚醒。", 
      "漸孤村、樹暗顫山敧，霜風冷。", 
      "人世裏，嫌他蠢。", 
      "牛背上，輸他穩。", 
      "但芒鞋一緉，蓑衣一領。", 
      "五臟荒陂蔬薦口，雙髽幽崦花漫頂。", 
      "雖雲烏、月黑路蒙籠，何曾窘。"
    ], 
    "rhythmic": "滿江紅"
  }, 
  {
    "author": "王質", 
    "paragraphs": [
      "紙張梅花，有叢桂、又有修竹。", 
      "是何聲、雪飄遠渚，泉鳴幽谷。", 
      "紅蓼白蘋須拂袖，餘音尚帶清香馥。", 
      "挽素娥青女、問飛瓊，誰家曲。", 
      "韓退之，歐永叔。", 
      "惚兮恍，恍兮惚。", 
      "試側耳，山常似黛，水常如玉。", 
      "顏子操中何足怨，醉翁徽外無人續。", 
      "正青天、明月上東南，芳時足。"
    ], 
    "rhythmic": "滿江紅"
  }, 
  {
    "author": "王質", 
    "paragraphs": [
      "江水去無極，無地有青天。", 
      "怒濤洶涌，捲浪成雪蔽長川。", 
      "一望揚州蒼莽，隱見煙竿雙矗，何處卷珠簾。", 
      "落日瓜洲渡，鴻鷺滿風前。", 
      "古戰場，皆白草，更蒼煙。", 
      "清平猶有遺恨，久矣在江邊。", 
      "北固山前三傑，遙想當年意氣，□□暱中原。", 
      "上馬促歸去，風墮接羅翩"
    ], 
    "rhythmic": "水調歌頭"
  }, 
  {
    "author": "王質", 
    "paragraphs": [
      "細數十年夢，十處過中秋。", 
      "今年清夢，還在黃鶴舊樓頭。", 
      "老子箇中不淺，此會天教重見，今古一南樓。", 
      "星漢淡無色，玉錦倚空浮。", 
      "帶秦煙，縈楚霧，熨江流。", 
      "關河離合南北，依舊照清愁。", 
      "想見姮娥冷笑，笑我歸來霜鬢，空敝黑貂裘。", 
      "把酒問清影，肯去伴滄洲。"
    ], 
    "rhythmic": "水調歌頭"
  }, 
  {
    "author": "王質", 
    "paragraphs": [
      "晚嶂倚斜日，秋樹戰悲風。", 
      "一泓紺紫澄碧，中有睡蛟龍。", 
      "散作清溪明玉，激上長鬆流水，雨電亂寒空。", 
      "拋卻紅塵袂，飛入妙光宮。", 
      "佛國大，天溥博，地含洪。", 
      "空巖亂壑遞響，珠影動金容。", 
      "萬古碧潭空界，一點青霄明月，澇漉總無功。", 
      "雲散殿突兀，風動鐸丁東。"
    ], 
    "rhythmic": "水調歌頭"
  }, 
  {
    "author": "王質", 
    "paragraphs": [
      "草蔓已多露，松竹總含風。", 
      "羣山左顧右盼，如虎更如龍。", 
      "時見漁燈三兩，知在誰家浦漵，星斗爛垂空。", 
      "萬有付一掃，人世等天宮。", 
      "秋蕭瑟，林脫葉，水歸洪。", 
      "江湖飄泊鴻雁，洲渚肯相容。", 
      "要使羣生安堵，不聽三更吠犬，此則是奇功。", 
      "一任畫麟閣，吾自老牆東。"
    ], 
    "rhythmic": "水調歌頭"
  }, 
  {
    "author": "王質", 
    "paragraphs": [
      "雲巘在空碧，天宇共高明。", 
      "重陽易得風雨，今日不勝晴。", 
      "天爲兩朝元老，付與四時佳節，不動一絲塵。", 
      "香靄洗金戟，飛霧灑霓旌。", 
      "山鳴葉，江動石，總歡聲。", 
      "劍關玉壘千載，誰見此昇平。", 
      "細看尊前萬蕊，相映眉間一點，黃氣鬱駸駸。", 
      "江漢下淮海，都賴一長城。"
    ], 
    "rhythmic": "水調歌頭"
  }, 
  {
    "author": "王質", 
    "paragraphs": [
      "花上插蒼碧，花下走清湍。", 
      "濃霜深覆殘雪，更有月相參。", 
      "似我竹溪茅屋，欲曉未明天氣，扶杖繞籬看。", 
      "秦楚五千裏，何處是江南。", 
      "饒風下，人不斷，馬相連。", 
      "頗嘗見有此客，相屬意惓惓。", 
      "欲爲橫吹出塞，無處可尋羌管，短策叩徵鞍。", 
      "策斷徵鞍裂，驚墜玉毿毿。"
    ], 
    "rhythmic": "水調歌頭"
  }, 
  {
    "author": "王質", 
    "paragraphs": [
      "淮海一星出，分野到梁州。", 
      "玉京羣帝朝鬥，公在列仙流。", 
      "盡掃欃槍格澤，高拱紫微太乙，霞佩拂紅裯。", 
      "非霧非煙裏，永侍紺雲裘。", 
      "日南至，月既望，壽君侯。", 
      "梅花滿眼，一朵聊當一千秋。", 
      "半夜玉堂承詔，翼旦路朝宣冊，歸去作班頭。", 
      "風靜瞿塘峽，安穩放行舟。"
    ], 
    "rhythmic": "水調歌頭"
  }, 
  {
    "author": "王質", 
    "paragraphs": [
      "河漢湛秋碧，玉露噯瑤空。", 
      "太清仙子，飄渺飛佩響玲瓏。", 
      "暫馭青鸞紫鳳，來玩十洲三島，旌旆卷芙蓉。", 
      "身在大江表，名系絳霄宮。", 
      "兩仙客，歌駐月，舞迥風。", 
      "寶薰輕度簾幕，香霧結重重。", 
      "已覺長安近日，會看此星朝鬥，千載慶雲龍。", 
      "翠靄彤煙裏，長侍袞衣紅。"
    ], 
    "rhythmic": "水調歌頭"
  }, 
  {
    "author": "王質", 
    "paragraphs": [
      "海茫茫、天北與天南，吾友定安歸。", 
      "聞濡須江上，皖公山下，駕白雲飛。", 
      "莽蒼空郊虛野，古路立斜暉。", 
      "顏跖皆塵土，苦淚休揮。", 
      "一代錦腸繡肺，想英魂皎皎，健口霏霏。", 
      "望寒空明月，無路寄相思。", 
      "嘆千古、興亡成敗，滿乾坤、遺恨有誰知。", 
      "今何在，一川煙慘，萬壑風悲。"
    ], 
    "rhythmic": "八聲甘州"
  }, 
  {
    "author": "王質", 
    "paragraphs": [
      "事茫茫、赤壁半帆風，四海忽三分。", 
      "想蒼煙金虎，碧雲銅爵，恨滿乾坤。", 
      "鬱郁秣陵王氣，傳到第三孫。", 
      "風虎雲龍會，自有其人。", 
      "朱顏二十有四，正錦幃秋夢，玉帳春聲。", 
      "望吳江楚漢，明月伴英魂。", 
      "浥浥小橋紅浪溼，撫虛弦、何處得郎聞。", 
      "雪堂老，千年一瞬，再擊空明。"
    ], 
    "rhythmic": "八聲甘州"
  }, 
  {
    "author": "王質", 
    "paragraphs": [
      "過隆中、桑柘倚斜陽，禾黍戰悲風。", 
      "世若無徐庶，更無龐統，沈了英雄。", 
      "本計東荊西益，觀變取奇功。", 
      "轉盡青天粟，無路能通。", 
      "他日雜耕渭上，忽一星飛墜，萬事成空。", 
      "使一曹三馬，雲雨動蛟龍。", 
      "看璀璨、出師一表，照乾坤、牛鬥氣常衝。", 
      "千年後，錦城相吊，遇草堂翁。"
    ], 
    "rhythmic": "八聲甘州"
  }, 
  {
    "author": "王質", 
    "paragraphs": [
      "氣佳哉、煙紫石頭城，雲碧雨花臺。", 
      "想東山前後，望春樹綠，看晚潮回。", 
      "自古英雄豪傑，無不待時來。", 
      "擁鼻微吟處，山靜花開。", 
      "商皓亦常如此，羨蒼生皆有，瞻望之懷。", 
      "但淝河洛澗，此事偶然諧。", 
      "疑是彼、八公草木，得神明、相亮不相猜。", 
      "西州淚、千年猶溼，回望興哀。"
    ], 
    "rhythmic": "八聲甘州"
  }, 
  {
    "author": "王質", 
    "paragraphs": [
      "冰壺秋月，去了潘郎，傳到樑老。", 
      "騎馬乘船，麾斥五湖三島。", 
      "任捎雲，兼拂日，拽蛟龍、鱗鬣都推倒。", 
      "廂塵中，分付高人勝士，把雲煙掃。", 
      "乾坤巧。", 
      "自蒼筠無汗，烏錐無刃，此爲至寶。", 
      "第一君門通表。", 
      "書囊諫草。", 
      "第二文章揚事業，第三編簡攄懷抱。", 
      "千百般，終久被他磨了。"
    ], 
    "rhythmic": "倦尋芳"
  }, 
  {
    "author": "王質", 
    "paragraphs": [
      "斷崖樹老，側岸槎枯，倒倚斜插。", 
      "腳面淺溪，掌樣平洲重疊。", 
      "著芒鞋，攜竹杖，遇亂莎幽澗縈紆涉。", 
      "那人家，有竹筍瓦缶。", 
      "頗頗清冽。", 
      "曾微呷。", 
      "正斜陽淡淡，暮靄昏昏，晚風獵獵。", 
      "轉眼已成陳跡。", 
      "不堪追躡。", 
      "試問舊醅還好在，暫停歸影留時霎。", 
      "待重來，細拈弄、水花山葉。"
    ], 
    "rhythmic": "倦尋芳"
  }, 
  {
    "author": "王質", 
    "paragraphs": [
      "一輪明月，古人心萬年，更寸心存。", 
      "滄海化爲黃土，心不成塵。", 
      "杳杳興亡成敗，滿乾坤、未見知音。", 
      "撫闌干、欲喚英魂，沈沈又沒人應。", 
      "無聊敧枕搔首，夢廬中壇上，一似平生。", 
      "共挽長江爲酒，相對同傾。", 
      "不覺霜風敲竹，睡覺來、海與愁深。", 
      "拂袖去，塞北河西，紅塵陌上尋人。"
    ], 
    "rhythmic": "萬年歡", 
    "tags": [
      "長江"
    ]
  }, 
  {
    "author": "王質", 
    "paragraphs": [
      "翠虯夭矯拿蒼玉。", 
      "飛來到、吾廬溪灣山麓。", 
      "一笑忽相逢，更解包投宿。", 
      "北池之畔西牆曲，與主人、呼青吸綠。", 
      "恨我，無天寒翠袖，共倚修竹。", 
      "每遇飛雪蕭蕭，更驚風槭槭，清標可掬。", 
      "更與月同來，無半點塵俗。", 
      "冬有寒梅閒相伴，春亦有、幽蘭相逐。", 
      "香足。", 
      "才露下霜飛，又有秋菊。"
    ], 
    "rhythmic": "真珠簾"
  }, 
  {
    "author": "王質", 
    "paragraphs": [
      "二百年間，十二時中，悲歡往來。", 
      "但蓋頭一把，容身方丈，無多緣飾，莫遣塵埃。", 
      "屈曲成幽，蕭條生淨，野草閒花都妙哉。", 
      "家無力，雖然咫尺，強作縈迴。", 
      "竹齋。", 
      "向背鬆齋。", 
      "須次第、春蘭秋菊開。", 
      "在竹籬虛處，密栽甘橘，荊橋斜畔，疏種香梅。", 
      "山芋芼羹，地黃釀粥，冬後春前皆可栽。", 
      "門通水，荷汀蓼渚，足可徘徊。"
    ], 
    "rhythmic": "沁園春"
  }, 
  {
    "author": "王質", 
    "paragraphs": [
      "欲寄意，都無有。", 
      "且須折贈、市橋官柳。", 
      "看君著上征衣，也尋思、榜舟楚江口。", 
      "此會未知何時又。", 
      "恨男兒、不長相守。", 
      "苟富貴、毋相忘，若相忘、有如此酒。"
    ], 
    "rhythmic": "紅窗怨"
  }, 
  {
    "author": "王質", 
    "paragraphs": [
      "簾不卷。", 
      "人難見。", 
      "縹緲歌聲，暗隨香轉。", 
      "記與三五少年，在杭州、曾聽得幾遍。", 
      "唱到生綃白團扇。", 
      "晚涼初、桐陰滿院。", 
      "待要圖入丹青，無奈緣識如花面。"
    ], 
    "rhythmic": "紅窗怨"
  }, 
  {
    "author": "王質", 
    "paragraphs": [
      "標格風流前輩。", 
      "才瞥見春風，蕭然無對。", 
      "只有月娥心不退。", 
      "依舊斷橋，橫在流水。", 
      "我亦共、月娥同意。", 
      "肯將情移在，粗紅俗翠。", 
      "除丁香薔薇酴醿外。", 
      "便作花王，不是此輩。"
    ], 
    "rhythmic": "鳳時春"
  }, 
  {
    "author": "王質", 
    "paragraphs": [
      "蕭蕭烏帽黃衫。", 
      "元水拍雲巖。", 
      "風清月白，一雙碧眼瑩秋潭。", 
      "四海九州，茫茫東北，渺渺西南。", 
      "鬆霜杉露毿毿。", 
      "龍門隔如參井，青城佳氣與天參。", 
      "蔽山充野，牡丹紅外茯苓甘。", 
      "鶴頂凝丹，隙駒蹀躞，盡百年閒。", 
      "乾坤雲海風帆。"
    ], 
    "rhythmic": "泛蘭舟"
  }, 
  {
    "author": "王質", 
    "paragraphs": [
      "池塘生春草，夢中共、水仙相識。", 
      "細撥冰綃，低沈玉骨，攪動一池寒碧。", 
      "吹盡楊花，糝氈消白。", 
      "卻有青錢，點點如積。", 
      "漸成翠、亭亭如立。", 
      "漢女江妃入奩室。", 
      "掰破靚妝擁出。", 
      "夜月明前，夕陽敧後，清妙世間標格。", 
      "中貯瓊瑤汁。", 
      "才嚼破、露飛霜泣。", 
      "何益。", 
      "未轉眼，度秋風，成陳跡。"
    ], 
    "rhythmic": "無月不登樓"
  }, 
  {
    "author": "王質", 
    "paragraphs": [
      "一個茅奄，三間七架。", 
      "兩畔更添兩廈。", 
      "倒坐雙亭平分，扶闌兩下。", 
      "門前數十丘�岫枴�", 
      "塍外更百十株桑柘。", 
      "一溪活水長流，餘波及、蔬畦菜把。", 
      "便是招提與蘭若。", 
      "時鈔疏鄉園，看經村社。", 
      "隨分鬥米相酬，環錢相謝。", 
      "便闋少亦堪藉藉。", 
      "常收些、筍乾蕨鮓。", 
      "好年歲，更無兵無火，快活殺也。"
    ], 
    "rhythmic": "別素質・憶瑤姬"
  }, 
  {
    "author": "王質", 
    "paragraphs": [
      "凌亂敗荷，既似沙莞，又如淝水。", 
      "顛倒旌旗都靡。", 
      "餘花敧謝，又似烏江，騅兮不逝。", 
      "虞兮奈爾。", 
      "凋柳蕭騷，又如軹道，故老何顏對。", 
      "因緣斷。", 
      "時節轉。", 
      "自然如彼。", 
      "自然如此。", 
      "水邊沙際。", 
      "蘆花搖曳。", 
      "喚住行人，蓼花嫵媚。", 
      "引翻遊子。", 
      "又似江都酣夜延秋，建業望仙結綺。", 
      "月下心飛，風前骨醉。", 
      "共蘋花得意。", 
      "今看昔、後看今未。", 
      "一回頭，已百彈指。"
    ], 
    "rhythmic": "笛家弄・笛家"
  }, 
  {
    "author": "沈瀛", 
    "paragraphs": [
      "郊原浩蕩，正奪目花光，動人春色。", 
      "白下長幹佳麗最，寒食嬉遊人物。", 
      "霧卷香輪，風嘶寶騎，雲表歌聲遏。", 
      "歸來燈火，不知斗柄西揭。", 
      "六代當日繁華，幕天席地，醉拍江流窄。", 
      "遊女人人爭唱道，緩緩踏青阡陌。", 
      "樂事何窮，賞心無限，惟惜年光迫。", 
      "須臾聚散，人生真信如客。"
    ], 
    "rhythmic": "念奴嬌"
  }, 
  {
    "author": "沈瀛", 
    "paragraphs": [
      "梧桐響雨，憶空江寒浪，漁舟衝雪。", 
      "橫臥雲峯千疊嶂，風旆槽香新壓。", 
      "網躍銀刀，綸收鉤線，倚棹清歌發。", 
      "徵鴻嘹亮，助予閒奏音節。", 
      "天上桂子陰成，月中香舊，幾度人間別。", 
      "玉斧匣中常夜吼，可惜光陰虛設。", 
      "喚下雲梯，直攀金戶，打透重門鐵。", 
      "姮娥念舊，料應重許人折。"
    ], 
    "rhythmic": "念奴嬌"
  }, 
  {
    "author": "沈瀛", 
    "paragraphs": [
      "春來臘去，一番新風景，爲君開設。", 
      "試憶前時花雨墜，只少梅花清絕。", 
      "兩個難逢，一分才欠，巧殺終如拙。", 
      "玉梅人喚，雪兒來對時節。", 
      "應更付屬樓頭，丁寧笛伴，莫把聲聲徹。", 
      "玉女行春嬌渡馬，休是鵲橋輕別。", 
      "對我三人，與君一醉，醉了樽重設。", 
      "清歌未放，更須天上呼月。"
    ], 
    "rhythmic": "念奴嬌"
  }, 
  {
    "author": "沈瀛", 
    "paragraphs": [
      "賞心佳處，登臨地、千古人人都說。", 
      "何況江天來雪望，添得十分奇絕。", 
      "倚遍欄干，下窺寒鏡，照我容顏拙。", 
      "舉頭驚笑，問今天是何節。", 
      "天外矗矗瓊山，溶溶銀海，上下光相接。", 
      "年去歲來頻覽爲，何事今朝渾別。", 
      "坐蹴雲茵，橫牽綃幕，玉女來鋪設。", 
      "公餘多暇，正堪同此風月。"
    ], 
    "rhythmic": "念奴嬌"
  }, 
  {
    "author": "沈瀛", 
    "paragraphs": [
      "陽春布暖，又還見、光景如梭催逼。", 
      "帝裏皇都人共道，好個前時春色。", 
      "默默暗沈，含顰不語，此意誰人識。", 
      "何如索笑，放開說盡端的。", 
      "須信漏泄風光，百花頭上，報一枝消息。", 
      "多少園林應次第，迤邐排紅駢白。", 
      "金鼎芳滋，玉堂璀璨，趁取佳時節。", 
      "東君歸後，綠陰依舊南陌。"
    ], 
    "rhythmic": "念奴嬌"
  }, 
  {
    "author": "沈瀛", 
    "paragraphs": [
      "萬般照破，無一點閒愁，縈繫心目。", 
      "種柳栽花園數畝，不覺吾廬幽獨。", 
      "閒上高臺，溪光山色，一洗襟塵俗。", 
      "小庵深處，蕭然無限修竹。", 
      "盡日閉卻柴門，故人相問，扣戶來車轂。", 
      "相對圍棋看勝負，更聽彈琴一曲。", 
      "爾汝忘形，高談劇論，莫遣人來促。", 
      "村歌社舞，爲予倒盡千斛。"
    ], 
    "rhythmic": "念奴嬌"
  }, 
  {
    "author": "沈瀛", 
    "paragraphs": [
      "光陰轉轂，況生死事大，無常迅速。", 
      "學道參禪、要識取，自家本來面目。", 
      "鬧裏提撕，靜中打坐，閒看傳燈錄。", 
      "話頭記取，要鬚生處教熟。", 
      "一日十二時中，莫教間斷，念念來相續。", 
      "喚作竹蓖還則背，不喚竹蓖則觸。", 
      "斬卻貓兒，問他狗子，更去參尊宿。", 
      "忽然瞥地，碧潭冷浸寒玉。"
    ], 
    "rhythmic": "念奴嬌"
  }, 
  {
    "author": "沈瀛", 
    "paragraphs": [
      "姑孰名邦，黃山畔、古臺巍立。", 
      "秋漸老、重陽天氣，郊原澄碧。", 
      "隱隱西州增遠望，長江一帶平如席。", 
      "悵英雄、千古到如今，空遺蹟。", 
      "吳太守，文章伯。", 
      "尋勝事，酬佳節。", 
      "擁笙歌千騎，遍遊南陌。", 
      "襟帶江城當一面，折衝千里無強敵。", 
      "更行看、擊楫溯中流，妖氛息。"
    ], 
    "rhythmic": "滿江紅", 
    "tags": [
      "黃山", 
      "長江"
    ]
  }, 
  {
    "author": "沈瀛", 
    "paragraphs": [
      "半世飄蓬，今何幸、得歸鄉曲。", 
      "卻還似、重來燕子，認巢新屋。", 
      "好是秋晴風日美，飯香雲子炊如玉。", 
      "念蟹螯、滿把欲黃時，筍新綠。", 
      "仍更有，初開菊。", 
      "何妨更，重添竹。", 
      "與此君相對，且無榮辱。", 
      "待得吾廬三徑就，此生素願都齊足。", 
      "任三竿、紅日上檐梢，眠方熟。"
    ], 
    "rhythmic": "滿江紅"
  }, 
  {
    "author": "沈瀛", 
    "paragraphs": [
      "瀟灑雲中鶴，容與水邊鷗。", 
      "緱山仙客，飄然曾約此中留。", 
      "更有騎鯨公子，相與翱翔八極，凜凜氣橫秋。", 
      "明月樓頭宴，樽俎好詩流。", 
      "思往事，增逸興，喚仙舟。", 
      "誰能拘束，塵埃堆裏蹙昏眸。", 
      "擬附星槎直上，十二玉京絳闋，高處且嬉遊。", 
      "回首視人世，天地一沙舟。"
    ], 
    "rhythmic": "水調歌頭"
  }, 
  {
    "author": "沈瀛", 
    "paragraphs": [
      "歲月如奔箭，屈指又中秋。", 
      "去年江上行役，常動故鄉愁。", 
      "容與碧雲亭畔，極目江山千里，隱隱是西州。", 
      "日暮天容斂，鷗雁下汀洲。", 
      "迥故棹，尋舊裏，解客裘。", 
      "功名前定，時到安得爲淹留。", 
      "幸有青編萬軸，且又日長無事，莫恁做閒憂。", 
      "花下常攜酒，明月好登樓。"
    ], 
    "rhythmic": "水調歌頭"
  }, 
  {
    "author": "沈瀛", 
    "paragraphs": [
      "門外可羅雀，長者肯來尋。", 
      "留君且住，聽我一曲楚狂吟。", 
      "枉了閒煩閒惱，莫管閒非閒是，說甚古和今。", 
      "但看鏡中影，雙鬢已星星。", 
      "人生世，多聚散，似浮萍。", 
      "適然相會，須索有酒且同傾。", 
      "說到人情真處，引入無何境界，惟酒是知音。", 
      "況有好風月，相對且頻斟。"
    ], 
    "rhythmic": "水調歌頭"
  }, 
  {
    "author": "沈瀛", 
    "paragraphs": [
      "畫戟霜勻，譙門風動，滿城和氣氤氳。", 
      "一年好事，今朝屬東君。", 
      "歌管歡迎五馬，金章爛、華轂朱輪。", 
      "班春了，歸來燕寢，香重燭花輕。", 
      "盈盈。", 
      "春酒暖，金幡綵勝，霞袂雲旌。", 
      "算重重佳慶，都聚今辰。", 
      "且聽雪兒歌罷，稱壽處、蘭玉詵詵。", 
      "新春暖，貂蟬象服，同日感皇恩。"
    ], 
    "rhythmic": "滿庭芳"
  }, 
  {
    "author": "沈瀛", 
    "paragraphs": [
      "春瑣瓊臺，花藏瑤圃，彩雲片片來歸。", 
      "任城仙子，玉芨鎮長移。", 
      "時會三元金母，雲璈奏、天上佳期。", 
      "嬉遊處，飄然侍女，玉佩紫霞衣。", 
      "芙蓉帔欲去，鸞音鶴馭，洞府應迷。", 
      "向人間揮手，留語人知。", 
      "此去何須悵望，蓬萊水、彈指依稀。", 
      "還知否，劉安未老，仙籍有津涯。"
    ], 
    "rhythmic": "滿庭芳"
  }, 
  {
    "author": "沈瀛", 
    "paragraphs": [
      "裘帶功名，褲襦歌頌，世間誰似公賢。", 
      "去年江上，談笑息狼煙。", 
      "多少宜民事了，芹宮內、華屋修椽。", 
      "邦人愛，頻頻借寇，飛詔下甘泉。", 
      "開筵。", 
      "春晝永，朱顏相對，三鳳齊肩。", 
      "正鸞鳴丹桂，鳳映紅蓮。", 
      "人道名駒千里，他年事、能繼青氈。", 
      "休辭醉，三槐影裏，歲歲捧金船。"
    ], 
    "rhythmic": "滿庭芳"
  }, 
  {
    "author": "沈瀛", 
    "paragraphs": [
      "柳外山光，林間塔影，一溪橫瀉清流。", 
      "四圍洲渚，綠葉潑如油。", 
      "荷蓋亭亭照水，紅蓼岸、蘆荻蕭颼。", 
      "乘閒興，溪雲亭畔，終日看蓮遊。", 
      "修篁栽欲遍，青松相映，兩徑成丘。", 
      "種桃杏，隨時亦弄春柔。", 
      "此是先生活計，高臥處、無喜無憂。", 
      "門前事，人來問我，回首但搖頭。"
    ], 
    "rhythmic": "滿庭芳"
  }, 
  {
    "author": "沈瀛", 
    "paragraphs": [
      "論兵齒頰帶霜寒。", 
      "清似碧琅玕。", 
      "好是天然風韻，琳宮瑤館清閒。", 
      "華筵初啓，小蠻二八，對影朱顏。", 
      "便好添籌索笑，雙枝原應雙鬟。"
    ], 
    "rhythmic": "朝中措"
  }, 
  {
    "author": "沈瀛", 
    "paragraphs": [
      "東風吹上小桃枝。", 
      "春色擁旌麾。", 
      "昨夜三臺星見，分明直照姑溪。", 
      "皇都禁闋，天顏遙想，應待公歸。", 
      "此去再登黃閣，火城光映沙堤。"
    ], 
    "rhythmic": "朝中措"
  }, 
  {
    "author": "沈瀛", 
    "paragraphs": [
      "五馬人生最貴，金陵自古繁華。", 
      "光懸相印擁朱牙。", 
      "況值邊庭閒暇。", 
      "滿勸東西碧玉，高燒麗燭紅葩。", 
      "詔黃新溼字如鴉。", 
      "明日天庭飛下。"
    ], 
    "rhythmic": "西江月"
  }, 
  {
    "author": "沈瀛", 
    "paragraphs": [
      "野庵吹鼓。", 
      "翻騰似與尋常異。", 
      "笙蕭箏笛皆非是。", 
      "今日頭場，看取些兒戲。", 
      "心中無事無縈繫。", 
      "村歌數首新來制。", 
      "參禪漸漸知滋味。", 
      "細語粗言，俱是第一義。"
    ], 
    "rhythmic": "醉落魄・一斛珠"
  }, 
  {
    "author": "沈瀛", 
    "paragraphs": [
      "時光盛逼。", 
      "杯盤漸漸來收拾。", 
      "主人便欲留連客。", 
      "末後殷勤，一著怎生得。", 
      "來時便有歸時刻。", 
      "歸時便是來時跡。", 
      "世間萬事曾經歷。", 
      "只看如今，無不散筵席。"
    ], 
    "rhythmic": "醉落魄・一斛珠"
  }, 
  {
    "author": "沈瀛", 
    "paragraphs": [
      "致知格物。", 
      "初學工夫參聖域。", 
      "天高地遠無窮極。", 
      "欲造精微，莫若守惟一。", 
      "純全天理明如日。", 
      "都緣人慾來相惑。", 
      "且將持敬爲先入。", 
      "若能持敬，真個是神力。"
    ], 
    "rhythmic": "醉落魄・一斛珠"
  }, 
  {
    "author": "沈瀛", 
    "paragraphs": [
      "致知格物。", 
      "孔顏學問從茲出。", 
      "聖言句句皆真實。", 
      "涵養功深，將見自家得。", 
      "毋意毋我毋固必。", 
      "視聽言動非禮勿。", 
      "勝己之私之謂克。", 
      "克盡私心，天理甚明白。"
    ], 
    "rhythmic": "醉落魄・一斛珠"
  }, 
  {
    "author": "沈瀛", 
    "paragraphs": [
      "相逢今夕。", 
      "故人相見，先談蹤跡。", 
      "舊日書生，而今村叟，新來禪客。", 
      "跳過世界三千，特特地、人間九百。", 
      "自在狂歌，□□□□，一場雜劇。"
    ], 
    "rhythmic": "柳梢青"
  }, 
  {
    "author": "沈瀛", 
    "paragraphs": [
      "野叟愚癡。", 
      "一向昏迷。", 
      "笑呵呵、前事皆非。", 
      "從前業債，今盡拼離。", 
      "也不能文，不能酒，不能詩。", 
      "屏除人事，閉卻門兒。", 
      "於奇中、別有兒戲。", 
      "幾般骨董，袞過年時。", 
      "待參些禪，彈些曲，學些棋。"
    ], 
    "rhythmic": "行香子"
  }, 
  {
    "author": "沈瀛", 
    "paragraphs": [
      "野叟歸歟。", 
      "朋友來無。", 
      "數無多、幾個相於。", 
      "問誰姓字，在底中居。", 
      "雲陶靖節，白居士，邵堯夫。", 
      "時時對語，一笑軒渠。", 
      "他行藏、是我規模。", 
      "朝朝暮暮，相喚相呼。", 
      "願今生世，長相守，作門徒。"
    ], 
    "rhythmic": "行香子"
  }, 
  {
    "author": "沈瀛", 
    "paragraphs": [
      "野叟長年。", 
      "一室蕭然。", 
      "都齊收、萬軸牙籤。", 
      "只留三件，三教都全。", 
      "時看周易，讀莊子，誦楞嚴。", 
      "闋�匣岬茫�萬語千言。", 
      "得魚兒、了後忘筌。", 
      "行行坐坐，相與周旋。", 
      "待將此意，尋老孔，問金仙。"
    ], 
    "rhythmic": "行香子"
  }, 
  {
    "author": "沈瀛", 
    "paragraphs": [
      "睡覺五更鐘，正好深提省。", 
      "只看如今夢幾般，覺後原無影。", 
      "明暗若從來，且道來從甚。", 
      "不是空生不是根，認取真如性。"
    ], 
    "rhythmic": "卜算子"
  }, 
  {
    "author": "沈瀛", 
    "paragraphs": [
      "那裏是閒時，這裏何曾定。", 
      "畢竟忙時惱殺人，到了還他靜。", 
      "靜處又如何，莫被頑空引。", 
      "一道神光總現前，受用無窮盡。"
    ], 
    "rhythmic": "卜算子"
  }, 
  {
    "author": "沈瀛", 
    "paragraphs": [
      "只管要參禪，又被禪縈繞。", 
      "好笑西來老禿奴，賺了人多少。", 
      "你待更瞞咱，咱也今知曉。", 
      "只這喃喃說底人，又被傍人笑。"
    ], 
    "rhythmic": "卜算子"
  }, 
  {
    "author": "沈瀛", 
    "paragraphs": [
      "才聽笛聲三弄。", 
      "關捩一時都動。", 
      "收拾去來休，三腳驢兒相送。", 
      "珍重。", 
      "珍重。", 
      "歸去好生作夢。"
    ], 
    "rhythmic": "如夢令"
  }, 
  {
    "author": "沈瀛", 
    "paragraphs": [
      "神欲出，便收來。", 
      "神返心中氣自回。", 
      "換丹元，朝玉臺。", 
      "時運水，日搬柴。", 
      "寸田一點是根荄。", 
      "這交梨，常種栽。"
    ], 
    "rhythmic": "搗練子"
  }, 
  {
    "author": "沈瀛", 
    "paragraphs": [
      "神欲出，便收來。", 
      "神返心中氣自回。", 
      "返嬰兒，成聖胎。", 
      "靈液注，蕊珠開。", 
      "大丹爐裏響如雷。", 
      "忽飛昇，遊九垓。"
    ], 
    "rhythmic": "搗練子"
  }, 
  {
    "author": "沈瀛", 
    "paragraphs": [
      "放下著，須彌山。", 
      "分明北斗面南看。", 
      "沒絲毫，相阻攔。", 
      "休儱侗，莫顢頇。", 
      "含元殿上問長安。", 
      "欲歸家，行路難。"
    ], 
    "rhythmic": "搗練子"
  }, 
  {
    "author": "沈瀛", 
    "paragraphs": [
      "放下著，須彌山。", 
      "百斛油麻水上攤。", 
      "欲成團，真個難。", 
      "除有累，去癡頑。", 
      "無心猶是隔重關。", 
      "到其中，方是安。"
    ], 
    "rhythmic": "搗練子"
  }, 
  {
    "author": "沈瀛", 
    "paragraphs": [
      "放下著，須彌山。", 
      "情人今日出陽關。", 
      "看人間，天地寬。", 
      "徒繾綣，枉酒瀾。", 
      "別郎容易見郎難。", 
      "且還家，重整冠。"
    ], 
    "rhythmic": "搗練子"
  }, 
  {
    "author": "沈瀛", 
    "paragraphs": [
      "雨點真珠水上鳴。", 
      "更將青蓋一時傾。", 
      "總是江妃來墜珥，訪娉婷。", 
      "不爲含愁啼粉淚，只因貪愛溼行雲。", 
      "惟有游魚偏得意，許成羣。"
    ], 
    "rhythmic": "浣溪沙"
  }, 
  {
    "author": "沈瀛", 
    "paragraphs": [
      "荷花含笑調薰風。", 
      "兩情著意尤濃。", 
      "水精欄檻四玲瓏。", 
      "照見妝容。", 
      "醉裏偷開盞面，曉來暗坼香風。", 
      "不知何事苦匆匆。", 
      "飄落殘紅。"
    ], 
    "rhythmic": "畫堂春"
  }, 
  {
    "author": "沈瀛", 
    "paragraphs": [
      "乘流坎止。", 
      "住個齋兒無慍喜。", 
      "竹引清風。", 
      "透入虛窗竅竅通。", 
      "仰天酌酒。", 
      "萬八千年磐古壽。", 
      "身在無何。", 
      "只這齋兒已自多。"
    ], 
    "rhythmic": "減字木蘭花"
  }, 
  {
    "author": "沈瀛", 
    "paragraphs": [
      "蓬門居止。", 
      "竹見賓來先嘯喜。", 
      "窗外敲風。", 
      "果有賓朋姓字通。", 
      "莫嫌村酒。", 
      "且祝佳賓萬千壽。", 
      "無用辭何。", 
      "日出明朝事更多。"
    ], 
    "rhythmic": "減字木蘭花"
  }, 
  {
    "author": "沈瀛", 
    "paragraphs": [
      "停杯且止。", 
      "齋裏百無爲客喜。", 
      "冷淡文風。", 
      "只有狂言數百通。", 
      "不須載酒。", 
      "粗有五車聊當壽。", 
      "莫笑予何。", 
      "空恁貪多嚼不多。"
    ], 
    "rhythmic": "減字木蘭花"
  }, 
  {
    "author": "沈瀛", 
    "paragraphs": [
      "或行或止。", 
      "難得人間相聚喜。", 
      "一日分風。", 
      "千里如何信息通。", 
      "再傾壽酒。", 
      "五福從來先說壽。", 
      "其次云何。", 
      "直至三公未足多。"
    ], 
    "rhythmic": "減字木蘭花"
  }, 
  {
    "author": "沈瀛", 
    "paragraphs": [
      "淵明酒止。", 
      "莫信渠言心妄喜。", 
      "達士高風。", 
      "只說三杯大道通。", 
      "不如飲酒。", 
      "人世豈能金石壽。", 
      "無奈渠何。", 
      "贏得尊前笑語多。"
    ], 
    "rhythmic": "減字木蘭花"
  }, 
  {
    "author": "沈瀛", 
    "paragraphs": [
      "老而不止。", 
      "三歲發矇心已喜。", 
      "樸略其風。", 
      "裴楷王戎簡要通。", 
      "昏如醉酒。", 
      "羞見總龜靈且壽。", 
      "笑殺常何。", 
      "空有閒言長語多。"
    ], 
    "rhythmic": "減字木蘭花"
  }, 
  {
    "author": "沈瀛", 
    "paragraphs": [
      "不能者止。", 
      "百念灰心無所喜。", 
      "暖日和風。", 
      "手把奇文誦數通。", 
      "老來怯酒。", 
      "欲保殘生期養壽。", 
      "少恕予何。", 
      "近日衰翁病覺多。"
    ], 
    "rhythmic": "減字木蘭花"
  }, 
  {
    "author": "沈瀛", 
    "paragraphs": [
      "且安汝止。", 
      "快活心中惟法喜。", 
      "一處通風。", 
      "萬別千差處處通。", 
      "腐腸是酒。", 
      "伐性蛾眉徒損壽。", 
      "詩到陰何。", 
      "剗地亂絲頭緒多。"
    ], 
    "rhythmic": "減字木蘭花"
  }, 
  {
    "author": "沈瀛", 
    "paragraphs": [
      "不如知止。", 
      "看盡世間無可喜。", 
      "心熱生風。", 
      "王老門前問仲通。", 
      "六經如酒。", 
      "一句中人仁者壽。", 
      "仁道伊何。", 
      "要處還他靜處多。"
    ], 
    "rhythmic": "減字木蘭花"
  }, 
  {
    "author": "沈瀛", 
    "paragraphs": [
      "動而思止。", 
      "止即患生徒自喜。", 
      "試舉幡風。", 
      "未舉之前說已通。", 
      "攜瓶沽酒。", 
      "卻著衫來爲我壽。", 
      "者也之何。", 
      "賺卻閻浮世上多。"
    ], 
    "rhythmic": "減字木蘭花"
  }, 
  {
    "author": "沈瀛", 
    "paragraphs": [
      "貪而忘止。", 
      "貪即生瞋逢飽喜。", 
      "一逐貪風。", 
      "恨不當初嫁鄧通。", 
      "殘杯剩酒。", 
      "食籍名中猶折壽。", 
      "若使兼何。", 
      "他日陰司罪過多。"
    ], 
    "rhythmic": "減字木蘭花"
  }, 
  {
    "author": "沈瀛", 
    "paragraphs": [
      "人無常止。", 
      "暮四朝三時怒喜。", 
      "怪雨嫌風。", 
      "高耳皇天下聽通。", 
      "剛而使酒。", 
      "罵坐灌夫忘客壽。", 
      "魋若予何。", 
      "夫子雍容語不多。"
    ], 
    "rhythmic": "減字木蘭花"
  }, 
  {
    "author": "沈瀛", 
    "paragraphs": [
      "心如皎止。", 
      "何必佯癡藏暗喜。", 
      "聾不聽風。", 
      "要得人情內外通。", 
      "半醨半酒。", 
      "癡黠愷之真短壽。", 
      "莫折隨何。", 
      "寧可書癡勝彼多。"
    ], 
    "rhythmic": "減字木蘭花"
  }, 
  {
    "author": "沈瀛", 
    "paragraphs": [
      "糾纏弗止。", 
      "成是敗非生戚喜。", 
      "即滅災風。", 
      "否極還須有泰通。", 
      "禍常因酒。", 
      "酒亦令人能介壽。", 
      "成也蕭何。", 
      "敗也蕭何更是多。"
    ], 
    "rhythmic": "減字木蘭花"
  }, 
  {
    "author": "沈瀛", 
    "paragraphs": [
      "貪容肯止。", 
      "結綬彈冠王貢喜。", 
      "稍借天風。", 
      "便說今年運大通。", 
      "華亭別酒。", 
      "安得思如亭鶴壽。", 
      "貴若從何。", 
      "只恐來生折本多。"
    ], 
    "rhythmic": "減字木蘭花"
  }, 
  {
    "author": "沈瀛", 
    "paragraphs": [
      "瞻烏爰止。", 
      "不是檐前聞鵲喜。", 
      "上下鳴風。", 
      "以類相從自感通。", 
      "嫌茶愛酒。", 
      "惡彼芝焚誇柏壽。", 
      "說汝言何。", 
      "一切人言口衆多。"
    ], 
    "rhythmic": "減字木蘭花"
  }, 
  {
    "author": "沈瀛", 
    "paragraphs": [
      "未行先止。", 
      "魚上竹竿人噪喜。", 
      "九萬鵬風。", 
      "六月天池一息通。", 
      "邯鄲魯酒。", 
      "卻笑行人陵柏壽。", 
      "笑彼遲何。", 
      "不道能行失亦多。"
    ], 
    "rhythmic": "減字木蘭花"
  }, 
  {
    "author": "沈瀛", 
    "paragraphs": [
      "聖經五止。", 
      "止向丘隅黃鳥喜。", 
      "廣大儒風。", 
      "一貫三才萬類通。", 
      "太羹玄酒。", 
      "聖域能躋民域壽。", 
      "支派從何。", 
      "關內濂溪洛澗多。"
    ], 
    "rhythmic": "減字木蘭花"
  }, 
  {
    "author": "沈瀛", 
    "paragraphs": [
      "定而後止。", 
      "善到止時心地喜。", 
      "魚躍鳶風。", 
      "此理昭然上下通。", 
      "好如好酒。", 
      "欲似人常心欲壽。", 
      "若到茲何。", 
      "治國治家用處多。"
    ], 
    "rhythmic": "減字木蘭花"
  }, 
  {
    "author": "沈瀛", 
    "paragraphs": [
      "朱幡歸止。", 
      "卻返煙霞尋舊喜。", 
      "羽帔香風。", 
      "再拜天門直上通。", 
      "青君賜酒。", 
      "乞與長生無量壽。", 
      "更挾仙何。", 
      "跨鶴凌雲洞府多。"
    ], 
    "rhythmic": "減字木蘭花"
  }, 
  {
    "author": "沈瀛", 
    "paragraphs": [
      "氣開氣止。", 
      "引得丹元童子喜。", 
      "耳裏聞風。", 
      "知是泥丸一竅通。", 
      "危樓宴酒。", 
      "不覺黃芽生蕊壽。", 
      "牙長如何。", 
      "只覺金花罩體多。"
    ], 
    "rhythmic": "減字木蘭花"
  }, 
  {
    "author": "沈瀛", 
    "paragraphs": [
      "琴心和止。", 
      "奼女與君相對喜。", 
      "窗牖藏風。", 
      "每喚其名應即通。", 
      "玉英金酒。", 
      "更喚黃婆同飲壽。", 
      "莫諱人何。", 
      "見說嬰兒屋裏多。"
    ], 
    "rhythmic": "減字木蘭花"
  }, 
  {
    "author": "沈瀛", 
    "paragraphs": [
      "工夫莫止。", 
      "脫得殼兒方是喜。", 
      "不識真風。", 
      "只說雙關夾脊通。", 
      "氤氳似酒。", 
      "元氣本同天地壽。", 
      "君可能何。", 
      "一躍紅樓好處多。"
    ], 
    "rhythmic": "減字木蘭花"
  }, 
  {
    "author": "沈瀛", 
    "paragraphs": [
      "擎拳仰止。", 
      "不是凡人名尹喜。", 
      "道骨仙風。", 
      "與帝神遊結信通。", 
      "獻花跪酒。", 
      "清徹雲璈歌益壽。", 
      "所願維何。", 
      "願得昇平樂事多。"
    ], 
    "rhythmic": "減字木蘭花"
  }, 
  {
    "author": "沈瀛", 
    "paragraphs": [
      "雨難禁止。", 
      "惱得衰翁渾沒喜。", 
      "一夜南風。", 
      "北望苕溪震澤通。", 
      "只雞斗酒。", 
      "且爲晚禾生日壽。", 
      "不奈之何。", 
      "今歲田疇晚底多。"
    ], 
    "rhythmic": "減字木蘭花"
  }, 
  {
    "author": "沈瀛", 
    "paragraphs": [
      "壽詩且止。", 
      "設席肆筵誰助喜。", 
      "抹月批風。", 
      "先向天廚號令通。", 
      "滿卮天酒。", 
      "上與天田同日壽。", 
      "其應維何。", 
      "壽及天民性命多。"
    ], 
    "rhythmic": "減字木蘭花"
  }, 
  {
    "author": "沈瀛", 
    "paragraphs": [
      "玉人來止。", 
      "見說冰翁心甚喜。", 
      "好個家風。", 
      "舉案齊眉勝敬通。", 
      "華堂舉酒。", 
      "簇簇親姻相祝壽。", 
      "善頌言何。", 
      "桂樹鸞鳴子姓多。"
    ], 
    "rhythmic": "減字木蘭花"
  }, 
  {
    "author": "沈瀛", 
    "paragraphs": [
      "誰來賁止。", 
      "千里得朋方切喜。", 
      "汪氏門風。", 
      "大學中庸正脈通。", 
      "不妨詩酒。", 
      "請以還丹爲薦壽。", 
      "已過羊何。", 
      "紹述韓門得趣多。"
    ], 
    "rhythmic": "減字木蘭花"
  }, 
  {
    "author": "沈瀛", 
    "paragraphs": [
      "凌波不止。", 
      "少小拍浮荷女喜。", 
      "出沒由風。", 
      "安得靈犀與暗通。", 
      "龍池醉酒。", 
      "應是太真羞見壽。", 
      "不曉誰何。", 
      "卻是渾身一半多。"
    ], 
    "rhythmic": "減字木蘭花"
  }, 
  {
    "author": "沈瀛", 
    "paragraphs": [
      "渴心先止。", 
      "惟有楊家梅可喜。", 
      "爭笑梅風。", 
      "空怨樓頭角數通。", 
      "甜漿釀酒。", 
      "紫氣結成千日壽。", 
      "不奈人何。", 
      "化作飛星處處多。"
    ], 
    "rhythmic": "減字木蘭花"
  }, 
  {
    "author": "沈瀛", 
    "paragraphs": [
      "必恭敬止。", 
      "老子甚爲桑梓喜。", 
      "駿馬爭風。", 
      "詩卷人人數百通。", 
      "斗杓挹酒。", 
      "齊祝鄉人箕翼壽。", 
      "天若言何。", 
      "更乞文星下照多。"
    ], 
    "rhythmic": "減字木蘭花"
  }, 
  {
    "author": "沈瀛", 
    "paragraphs": [
      "錦囊送止。", 
      "拆看篇篇珠玉喜。", 
      "大勝魚風。", 
      "韶滬宮商角徵通。", 
      "醉而強酒。", 
      "有愧多聞張子壽。", 
      "其哂由何。", 
      "刻畫無鹽已甚多。"
    ], 
    "rhythmic": "減字木蘭花"
  }, 
  {
    "author": "沈瀛", 
    "paragraphs": [
      "竹齋陋止。", 
      "坐客無氈爲客喜。", 
      "壁不遮風。", 
      "八達門窗更四通。", 
      "鄰家覓酒。", 
      "赤腳扶翁翁老壽。", 
      "子曰其何。", 
      "除卻渠儂沒事多。"
    ], 
    "rhythmic": "減字木蘭花"
  }, 
  {
    "author": "沈瀛", 
    "paragraphs": [
      "荷公臨止。", 
      "賓客慣看兒亦喜。", 
      "歌雅歌風。", 
      "通鑑通書又史通。", 
      "欲相酹酒。", 
      "瓦缶田家羞出壽。", 
      "甚欲舟何。", 
      "愧沒瑤觴玉斝多。"
    ], 
    "rhythmic": "減字木蘭花"
  }, 
  {
    "author": "沈瀛", 
    "paragraphs": [
      "棋枰響止。", 
      "勝負豈能全兩喜。", 
      "不競南風。", 
      "忽爾三生六劫通。", 
      "客方對酒。", 
      "一片捷音來自壽。", 
      "甚快人何。", 
      "大勝呼廬百萬多。"
    ], 
    "rhythmic": "減字木蘭花"
  }, 
  {
    "author": "沈瀛", 
    "paragraphs": [
      "酒巡未止。", 
      "先說一些兒事喜。", 
      "別調吹風。", 
      "佛曲由來自普通。", 
      "長鯨吸酒。", 
      "面對沈香山刻壽。", 
      "吸盡如何。", 
      "吸了西江說甚多。"
    ], 
    "rhythmic": "減字木蘭花"
  }, 
  {
    "author": "沈瀛", 
    "paragraphs": [
      "酒巡未止。", 
      "聽說二疏歸可喜。", 
      "隨意乘風。", 
      "拄杖深村狹巷通。", 
      "淵明漉酒。", 
      "更與龐公龐媼壽。", 
      "切莫譏何。", 
      "喚取同來作隊多。"
    ], 
    "rhythmic": "減字木蘭花"
  }, 
  {
    "author": "沈瀛", 
    "paragraphs": [
      "酒巡未止。", 
      "更號三般楊氏喜。", 
      "上苑春風。", 
      "寶帶靈犀點點通。", 
      "聽歌侑酒。", 
      "富貴兩全添個壽。", 
      "人少兼何。", 
      "彭祖人言只壽多。"
    ], 
    "rhythmic": "減字木蘭花"
  }, 
  {
    "author": "沈瀛", 
    "paragraphs": [
      "酒巡未止。", 
      "說著四並須著喜。", 
      "好月兼風。", 
      "好個情懷命又通。", 
      "明朝醒酒。", 
      "起看佳人妝學壽。", 
      "定問人何。", 
      "昨夜何人飲最多。"
    ], 
    "rhythmic": "減字木蘭花"
  }, 
  {
    "author": "沈瀛", 
    "paragraphs": [
      "酒巡未止。", 
      "更說五行人聽喜。", 
      "康節淳風。", 
      "說道諸公運數通。", 
      "乞漿得酒。", 
      "更檢戊申前定壽。", 
      "亥子推何。", 
      "甲子生年四百多。"
    ], 
    "rhythmic": "減字木蘭花"
  }, 
  {
    "author": "沈瀛", 
    "paragraphs": [
      "酒巡未止。", 
      "鼓吹六經爲公喜。", 
      "也沒回風。", 
      "只有村中鼓數通。", 
      "長鬚把酒。", 
      "自當長頭杯捧壽。", 
      "問得窮何。", 
      "一坐靴皮笑面多。"
    ], 
    "rhythmic": "減字木蘭花"
  }, 
  {
    "author": "沈瀛", 
    "paragraphs": [
      "酒巡未止。", 
      "且聽七言餘韻喜。", 
      "彈到悲風。", 
      "醒酒風吹路必通。", 
      "休休避酒。", 
      "末後茶仙來獻壽。", 
      "七碗休何。", 
      "不獨茶多酒亦多。"
    ], 
    "rhythmic": "減字木蘭花"
  }, 
  {
    "author": "沈瀛", 
    "paragraphs": [
      "八巡將止。", 
      "八節四時人賀喜。", 
      "漢俗成風。", 
      "薛老之言貴尚通。", 
      "妻兒設酒。", 
      "更得比鄰相慶壽。", 
      "虛度時何。", 
      "只恐妻兒怪汝多。"
    ], 
    "rhythmic": "減字木蘭花"
  }, 
  {
    "author": "沈瀛", 
    "paragraphs": [
      "九巡將止。", 
      "留讀九歌章句喜。", 
      "盡溘埃風。", 
      "發軔蒼梧萬里通。", 
      "楚歌發酒。", 
      "讀到人生何所壽。", 
      "試問原何。", 
      "爾獨惺然枉了多。"
    ], 
    "rhythmic": "減字木蘭花"
  }, 
  {
    "author": "沈瀛", 
    "paragraphs": [
      "十巡今止。", 
      "樂事要須防極喜。", 
      "燭影搖風。", 
      "月落參橫影子通。", 
      "粗茶淡酒。", 
      "五十狂歌供宴壽。", 
      "敬謝來何。", 
      "再得尋盟後日多。"
    ], 
    "rhythmic": "減字木蘭花"
  }, 
  {
    "author": "沈瀛", 
    "paragraphs": [
      "陋人居止。", 
      "旬一集真終日喜。", 
      "先自薰風。", 
      "客目輪流次第通。", 
      "昔賢置酒。", 
      "十老半千年紀壽。", 
      "知彼由何。", 
      "真處閒中日月多。"
    ], 
    "rhythmic": "減字木蘭花"
  }, 
  {
    "author": "沈瀛", 
    "paragraphs": [
      "雞鳴弗止。", 
      "弗到天明心弗喜。", 
      "投轄成風。", 
      "壑谷吾公宜弗通。", 
      "齊盟歃酒。", 
      "揚觶先聽方飲壽。", 
      "盟載言何。", 
      "卜晝三杯不用多。"
    ], 
    "rhythmic": "減字木蘭花"
  }, 
  {
    "author": "沈瀛", 
    "paragraphs": [
      "適然萃止。", 
      "不待燈花先報喜。", 
      "不速真風。", 
      "且免毛生不爲通。", 
      "詩歌棋酒。", 
      "真正清歡真正壽。", 
      "事事真何。", 
      "更得真真真更多。"
    ], 
    "rhythmic": "減字木蘭花"
  }, 
  {
    "author": "沈瀛", 
    "paragraphs": [
      "野叟最昏迷。", 
      "嘆世間、光陰奔走如馳。", 
      "逢這閒時。", 
      "忽尋忖、一生裏事都非。", 
      "從頭到尾。", 
      "都改了、重立根基。", 
      "枕上披衣。", 
      "渾無寐。", 
      "時時摩挲行氣。", 
      "才睡起。", 
      "避戶扉。", 
      "爇一炷清香，煙氣霏霏。", 
      "膜拜更歸依。", 
      "冥心坐、看經唸佛行持。", 
      "消除穢惡，光灑灑、禪律威儀。", 
      "佛力慈悲。", 
      "願今世。", 
      "永沒冤債相隨。", 
      "食將慚愧。", 
      "才飯了、一枕茶香美。", 
      "遲遲日長，覓伴相對圍棋。", 
      "安排勢子。", 
      "相望相窺。", 
      "閉心機。", 
      "輸贏成敗，卻似人居世。", 
      "跳脫去、喚方帽杖黎。", 
      "爲伴侶、小橋那邊一奄兒。", 
      "登高望遠輸情思。", 
      "嘆物榮物枯，節換時移。", 
      "春到園中，見寒梅同春雪亂飛。", 
      "冷豔冰肌。", 
      "須臾李杏開遍，一日芳菲。", 
      "和風駘蕩，兩岸細柳拈金絲。", 
      "清明時候，景物尤韶媚。", 
      "春事退。", 
      "嘆萬紅狼籍飛滿堤。", 
      "水平池。", 
      "風到卷漣漪。", 
      "荷花一望如霞綺。", 
      "對好些景物，敵去炎威。", 
      "秋景悽悽。", 
      "長空明月正揚輝。", 
      "蒹葭岸、浮雲側畔坐釣礬。", 
      "正桂花香噴鼻。", 
      "黃花滿眼，風勁霜墜。", 
      "做寒來天氣。", 
      "秋光老、草木一齊似洗。", 
      "獨修篁徑，青松路，殘歲方知。", 
      "日將斜，園裏緩行歸。", 
      "聽流水。", 
      "明窗淨几。", 
      "調數徽。", 
      "到妙處、古曲幽閒韻漸稀。", 
      "徐徐彈了融心意。", 
      "忽然驚起。", 
      "外時聞車履。", 
      "故人來相對。", 
      "甕浮蟻。", 
      "草草杯盤燈正輝。", 
      "漏聲遲。", 
      "浮斝飛觴，言漸嘻嘻。", 
      "軒渠一笑，高歌野奄新唱、勸些兒。", 
      "人聽村歌，一霎時、好娛戲。", 
      "休笑顛狂，也是大奇。", 
      "能趕氣悶憂悲。", 
      "自然沈醉。", 
      "客都去後，睡齁齁地。", 
      "一枕華胥驚又起。", 
      "曉雞啼。", 
      "重起着衣。", 
      "心火燒臍。", 
      "龍行虎馳。", 
      "依前囉囉喱喱。", 
      "從頭到尾今如此。", 
      "若唱此曲沒休時。", 
      "保取長年到期頤。"
    ], 
    "rhythmic": "野庵曲"
  }, 
  {
    "author": "沈瀛", 
    "paragraphs": [
      "說與賢瞞，這軀殼、安能久仗憑。", 
      "幸尊中有酒澆磊塊，先交神氣平。", 
      "醉鄉道路無他徑。", 
      "任陶陶、現出真如性。", 
      "沒閒惱、沒閒爭。", 
      "也能使情懷長似春。", 
      "也能使飄然逸氣如雲。", 
      "饒君萬劫修功行。", 
      "又爭如、一盞樂天真。", 
      "這些兒，休放過、且重斟。"
    ], 
    "rhythmic": "醉鄉曲"
  }, 
  {
    "author": "沈瀛", 
    "paragraphs": [
      "人都道四者難並。", 
      "也由在人心。", 
      "煩惱歡喜元無定。", 
      "奸峭底自能稱停。", 
      "你待前面怎那，且隨任咱分。", 
      "自家有後自未奔。", 
      "枉勞人方寸。", 
      "眼前推辭怎。", 
      "那知他人也心悶。"
    ], 
    "rhythmic": "駐馬聽"
  }, 
  {
    "author": "沈瀛", 
    "paragraphs": [
      "金榜初登。", 
      "綺樓朱樓對娉婷。", 
      "軟紅塵、有人相等。", 
      "歸來寢立功名。", 
      "油蓋擁著一書生。", 
      "開宴處、笙歌頻奏聲。", 
      "眼前光景。", 
      "人生如意享歡榮。", 
      "得酒娛情。", 
      "沒事漢、清閒人。", 
      "任自由、譭譽利害不上心。", 
      "恣閒吟。", 
      "登山玩水且閒行。", 
      "來主他、風華雪月盟。", 
      "相逢道友，握手閒語百事真。", 
      "得酒忘情。"
    ], 
    "rhythmic": "風入松"
  }, 
  {
    "author": "楊萬里", 
    "paragraphs": [
      "儂家貧甚訴長飢。", 
      "幼稚滿庭闈。", 
      "正坐瓶無儲粟，漫求爲吏東西。", 
      "偶然彭澤近鄰圻。", 
      "公秫滑流匙。", 
      "葛巾勸我求爲酒，黃菊怨、冷落東籬。", 
      "五斗折腰，誰能許事，歸去來兮。", 
      "老圃半榛茨。", 
      "山田欲蒺藜。", 
      "念心爲形役又奚悲。", 
      "獨惆悵前迷。", 
      "不諫後方追。", 
      "覺今來是了，覺昨來非。", 
      "扁舟輕揚破朝霏。", 
      "風細漫吹衣。", 
      "試問征夫前路，晨光小，恨熹微。", 
      "乃瞻衡宇載奔弛。", 
      "迎候滿荊扉。", 
      "已荒三徑存鬆菊，喜諸幼、入室相攜。", 
      "有酒盈尊，引觴自酌，庭樹遣顏怡。", 
      "容膝易安棲。", 
      "南窗寄傲睨。", 
      "更小園日涉趣尤奇。", 
      "盡雖設柴門，長是閉斜暉。", 
      "縱遐觀矯首，短策扶持。", 
      "浮雲出岫豈心思。", 
      "鳥倦亦歸飛。", 
      "翳翳流光將入，孤鬆撫處悽其。", 
      "息交絕友塹山溪。", 
      "世與我相違。", 
      "駕言復出何求者，曠千載、今欲從誰。", 
      "親戚笑談，琴書觴詠，莫遣俗人知。", 
      "邂逅又春熙。", 
      "農人慾載菑。", 
      "告西疇有事要耘耔。", 
      "容老子舟車，取意任委蛇。", 
      "歷崎嶇窈窕，丘壑隨宜。", 
      "欣欣花木向榮滋。", 
      "泉水始流澌。", 
      "萬物得時如許，此生休笑吾衰。", 
      "寓形宇內幾何時。", 
      "豈問去留爲。", 
      "委心任運無多慮，顧皇皇、將欲何之。", 
      "大化中間，乘流歸盡，喜懼莫隨伊。", 
      "富貴本危機。", 
      "雲鄉不可期。", 
      "趁良辰、孤往恣遊嬉。", 
      "獨臨水登山，舒嘯更哦詩。", 
      "除樂天知命，了復奚疑。"
    ], 
    "rhythmic": "歸去來兮引・歸去來兮"
  }, 
  {
    "author": "楊萬里", 
    "paragraphs": [
      "老夫歸去，有三徑、足可長拖衫袖。", 
      "一道官銜清徹骨，別有監臨主守。", 
      "主守清風，監臨明月，兼管栽花柳。", 
      "登山臨水，作詩三首兩首。", 
      "休說白日昇天，莫誇金印，斗大懸雙肘。", 
      "且說廬陵傳盛事，三個閒人眉壽。", 
      "揀罷軍員，歸農押錄，致政誠齋叟。", 
      "只愁醉殺，螺江門外私酒。"
    ], 
    "rhythmic": "念奴嬌"
  }, 
  {
    "author": "楊萬里", 
    "paragraphs": [
      "月未到誠齋，先到萬花川穀。", 
      "不是誠齋無月，隔一林修竹。", 
      "如今纔是十三夜，月色已如玉。", 
      "未是秋光奇絕，看十五十六。"
    ], 
    "rhythmic": "好事近"
  }, 
  {
    "author": "楊萬里", 
    "paragraphs": [
      "偶聽鬆梢撲鹿。", 
      "知是沙鷗來宿。", 
      "稚子莫喧譁。", 
      "恐驚他。", 
      "俄頃忽然飛去。", 
      "飛去不知何處。", 
      "我已乞歸休。", 
      "報沙鷗。"
    ], 
    "rhythmic": "昭君怨"
  }, 
  {
    "author": "楊萬里", 
    "paragraphs": [
      "午夢扁舟花底。", 
      "香滿西湖煙水。", 
      "急雨打篷聲。", 
      "夢初驚。", 
      "卻是池荷跳雨。", 
      "散了真珠還聚。", 
      "聚作水銀窩。", 
      "瀉清波。"
    ], 
    "rhythmic": "昭君怨", 
    "tags": [
      "西湖"
    ]
  }, 
  {
    "author": "楊萬里", 
    "paragraphs": [
      "長鋏歸乎逾十暑，不著鵕鸃冠。", 
      "道是今年勝去年。", 
      "特地減清歡。", 
      "舊賜龍團新作祟，頻啜得中寒。", 
      "瘦骨如柴痛又酸。", 
      "兒信問平安。"
    ], 
    "rhythmic": "武陵春"
  }, 
  {
    "author": "楊萬里", 
    "paragraphs": [
      "玉樹映階秀，玉節逐年新。", 
      "年年九月，好爲阿母作生辰。", 
      "澗底蒲芽九節，海底銀濤萬頃，釀作一杯春。", 
      "泛以東籬菊，壽以漆園椿。", 
      "對西風，吹鬢雪，炷香雲。", 
      "郎君入奏，又迎珠幰入修門。", 
      "看即金花紫誥，並舉莆常兩國，冊命太夫人。", 
      "三點臺星上，一點老人星。"
    ], 
    "rhythmic": "水調歌頭"
  }, 
  {
    "author": "楊萬里", 
    "paragraphs": [
      "新春早。", 
      "春前十日春歸了。", 
      "春歸了。", 
      "落梅如雪，野桃紅小。", 
      "老夫不管春催老。", 
      "只圖爛醉花前倒。", 
      "花前倒。", 
      "兒扶歸去，醒來窗曉。"
    ], 
    "rhythmic": "憶秦娥"
  }, 
  {
    "author": "某教授", 
    "paragraphs": [
      "鬢邊一點似飛鴉。", 
      "莫把翠鈿遮。", 
      "三年兩載，千撋百就，今日天涯。", 
      "楊花又逐東風去，隨分落誰家。", 
      "若還忘得，除非睡起，不照菱花。"
    ], 
    "rhythmic": "眼兒媚"
  }, 
  {
    "author": "陳居仁", 
    "paragraphs": [
      "重過釣臺路，風物故依然。", 
      "羊裘軒上，俯臨清泚面孱顏。", 
      "仰見先生風節，更有兩公名德，冰雪照人寒。", 
      "龍野方馳逐，鴻翼自孤騫。", 
      "酹壺觴，追往昔，笑華顛。", 
      "別來三紀，推排曾戴侍臣冠。", 
      "慚愧君恩難答，聊復守符重綰，敢嘆客途艱。", 
      "少報期年政，行泛五湖船。"
    ], 
    "rhythmic": "水調歌頭"
  }, 
  {
    "author": "李洪", 
    "paragraphs": [
      "香滿千巖，芳傳叢桂，小山曾詠幽菲。", 
      "仙姿冷淡，不奈此香奇。", 
      "翠葆層層障日，深愛惜、早被風吹。", 
      "秋英嫩，夜來露浥，月底半離披。", 
      "誰知。", 
      "清品貴，帶裝金粟，韻透文犀。", 
      "與降真爲侶，羅袖相宜。", 
      "寶鴨休薰百濯，清芬在、常惹人衣。", 
      "姮娥約，廣寒宮殿，留折最高枝。"
    ], 
    "rhythmic": "滿庭芳"
  }, 
  {
    "author": "李洪", 
    "paragraphs": [
      "梅雨成霖，倦永晝、暑行巖曲。", 
      "愛雲梢翠樾，枕溪蓬屋。", 
      "輕木凌波衝卷雪，飛泉奔壑嗚哀玉。", 
      "羨漁翁、終歲老煙波，披蓑綠。", 
      "嗟客宦，荒鬆菊。", 
      "頹壯志，青編竹。", 
      "更長年諳盡，是非榮辱。", 
      "鐘鼎無心時節異，山林有味簟瓢足。", 
      "感故人、於此賦歸歟，思之熟。"
    ], 
    "rhythmic": "滿江紅"
  }, 
  {
    "author": "李洪", 
    "paragraphs": [
      "掛席泛安流。", 
      "細雨斜風到渡頭。", 
      "萬疊雲鬟真似畫，雲州。", 
      "自古詩人幾個遊。", 
      "旌旆去悠悠。", 
      "別駕無功愧食浮。", 
      "卻憶五湖煙浪裏，扁舟。", 
      "第四橋南雲水秋。"
    ], 
    "rhythmic": "南鄉子"
  }, 
  {
    "author": "李洪", 
    "paragraphs": [
      "十月南閩未有霜。", 
      "蕉林蔗圃鬱相望。", 
      "壓枝橄欖渾如畫，透甲香橙半弄黃。", 
      "斟綠醑，泛滄浪。", 
      "白沙翠竹近溫湯。", 
      "分明水墨山陰道，只欠冰溪雪月光。"
    ], 
    "rhythmic": "鷓鴣天"
  }, 
  {
    "author": "李洪", 
    "paragraphs": [
      "渺渺長汀遠壑，蕭蕭雨葉風枝。", 
      "幾回臨水送將歸。", 
      "客裏暗添憔悴。", 
      "門枕數峯滴翠，舟橫幾度漣漪。", 
      "綠秧深處鷺于飛。", 
      "愈覺田園有味。"
    ], 
    "rhythmic": "西江月"
  }, 
  {
    "author": "李洪", 
    "paragraphs": [
      "寒山橫抹修眉綠。", 
      "樓前溪瀑鏘鳴玉。", 
      "車馬各西東。", 
      "行人如轉蓬。", 
      "闌干成獨倚。", 
      "海闊天無際。", 
      "雲淡隔壺山。", 
      "鴻飛杳靄間。"
    ], 
    "rhythmic": "菩薩蠻"
  }, 
  {
    "author": "李洪", 
    "paragraphs": [
      "夭矯翔鸞溪上峯。", 
      "飄蕭雪霰打船篷。", 
      "天花凌亂水晶宮。", 
      "飛透紙窗斜取勢，吹回溪面舞因風。", 
      "身游水墨畫圖中。"
    ], 
    "rhythmic": "浣溪沙"
  }, 
  {
    "author": "李洪", 
    "paragraphs": [
      "碧澗蒼崖玉四圍。", 
      "東君翦水散明璣。", 
      "半開桃杏不勝威。", 
      "疑是羣仙遊閬苑，歌雲舞蝶鬥高飛。", 
      "珠幢玉節送人歸。"
    ], 
    "rhythmic": "浣溪沙"
  }, 
  {
    "author": "李洪", 
    "paragraphs": [
      "掃地燒香絕點塵。", 
      "綠階綠草又殘春。", 
      "略無閒事撓天真。", 
      "時落燕泥沾几席，亂粘飛絮上衣巾。", 
      "西湖回柁少年人。"
    ], 
    "rhythmic": "浣溪沙", 
    "tags": [
      "西湖"
    ]
  }, 
  {
    "author": "李洪", 
    "paragraphs": [
      "麗譙吹角，漸疏星明澹，簾篩殘月。", 
      "嫋嫋霜飆欺翠袖，飛下一庭香雪。", 
      "半面妝新，迴風舞困，此況真奇絕。", 
      "桄榔林裏，蘇仙偏感華髮。", 
      "休怨時暫飄零，玉堂清夢，不惹閒蜂蝶。", 
      "好似王家從竹畔，乘興山陰時節。", 
      "剪水無情，閬風歸去，忍使芳心歇。", 
      "和羹有待，恁時身到天闋。"
    ], 
    "rhythmic": "念奴嬌"
  }, 
  {
    "author": "李洪", 
    "paragraphs": [
      "南國小春時，常是寒威淺。", 
      "玉綴香苞已有梅，疏影無人見。", 
      "愁憶故園芳，夢斷揚州遠。", 
      "不御鉛華自出塵，賽過徐妃面。"
    ], 
    "rhythmic": "卜算子"
  }, 
  {
    "author": "李漳", 
    "paragraphs": [
      "迢迢郎意，盈盈妾恨，今夕鵲橋欲度。", 
      "世間兒女一何癡，鬥乞巧、紛紛無數。", 
      "遙知此際，有人孤坐，心切天街雲路。", 
      "好因緣是惡因緣，夢魂遠、陽臺雨暮。"
    ], 
    "rhythmic": "鵲橋仙"
  }, 
  {
    "author": "李漳", 
    "paragraphs": [
      "小樓簾卷欄干外。", 
      "花下朱門半啓。", 
      "中有傾城佳麗。", 
      "一笑西風裏。", 
      "盈盈臨水情難致。", 
      "盡日相看如醉。", 
      "乾鵲不知人意。", 
      "只管聲聲喜。"
    ], 
    "rhythmic": "桃源憶故人"
  }, 
  {
    "author": "李漳", 
    "paragraphs": [
      "雨歇前林，薰風度、琴聲清淑。", 
      "綺窗迥、張眉初掃，弄弦鳴玉。", 
      "三疊瑤池仙侶宴，九江鶴唳清江曲。", 
      "政伯鸞、此日夢維熊，祥煙馥。", 
      "金徽外，音時續。", 
      "雕筵上，聽難足。", 
      "且相將一醉，滿傾醽醁。", 
      "共祝遐齡何所似，水流不盡高山矗。", 
      "算未應、歸去抱琴書，雲間宿。"
    ], 
    "rhythmic": "滿江紅"
  }, 
  {
    "author": "李漳", 
    "paragraphs": [
      "淑德由來孟母名。", 
      "方瞳鶴髮瑩精神。", 
      "天教遐算靈椿比，親見賢郎擢桂榮。", 
      "逢誕日，慶孫曾。", 
      "金花綸誥又重新。", 
      "願君學得司空母，管取年高壽太平。"
    ], 
    "rhythmic": "鷓鴣天"
  }, 
  {
    "author": "李漳", 
    "paragraphs": [
      "家承閥閱高，人擅閨房秀。", 
      "嫁得伯鸞夫，直是齊眉偶。", 
      "榴花著子時，萱草宜男候。", 
      "一笑捧觥船，共祝人常壽。"
    ], 
    "rhythmic": "生查子"
  }, 
  {
    "author": "李漳", 
    "paragraphs": [
      "小子何時見，高秋此日生。", 
      "階蘭巖桂正欣榮。", 
      "家比杜陵猶有、綵衣輕。", 
      "應詔須三載，傳家有一經。", 
      "齊禽刷羽早蜚鳴。", 
      "莫效老夫頭白、好歸耕。"
    ], 
    "rhythmic": "南歌子"
  }, 
  {
    "author": "李泳", 
    "paragraphs": [
      "危樓雲雨上，其下水扶天。", 
      "羣山四合，飛動寒翠落檐前。", 
      "盡是秋清欄檻，一笑波翻濤怒，雪陣卷蒼煙。", 
      "炎暑去無跡，清駛久翩翩。", 
      "夜將闌，人慾靜，月初圓。", 
      "素娥弄影，光射空際綠嬋娟。", 
      "不用濯纓垂釣，喚取龍宮仙駕，耕此萬瓊田。", 
      "橫笛望中起，吾意已超然。"
    ], 
    "rhythmic": "水調歌頭"
  }, 
  {
    "author": "李泳", 
    "paragraphs": [
      "門掩長安道。", 
      "卷重簾、垂楊散暑，嫩涼生早。", 
      "午夢驚回庭陰翠，蝶舞鶯吟未了。", 
      "政露冷、芙蓉池沼。", 
      "金雁塵昏麼絃斷，理餘音、尚想腰支嫋。", 
      "歡漸遠，思還繞。", 
      "臨皋望極蒼江渺。", 
      "晚潮平、湘煙萬頃，斷虹殘照。", 
      "彩舫凌波分飛後，別浦菱花自老。", 
      "問錦鯉、何時重到。", 
      "樓迥層城看不見，對瀟瀟、暮雨憐芳草。", 
      "幽恨闊、楚天杳。"
    ], 
    "rhythmic": "賀新郎"
  }, 
  {
    "author": "李泳", 
    "paragraphs": [
      "點點行人趁落暉。", 
      "搖搖煙艇出漁扉。", 
      "一路水香流不斷。", 
      "零亂。", 
      "春潮綠浸野薔薇。", 
      "南去北來愁幾許，登臨懷古欲沾衣。", 
      "試問越王歌舞地。", 
      "佳麗。", 
      "只今惟有鷓鴣啼。"
    ], 
    "rhythmic": "定風波"
  }, 
  {
    "author": "李洤", 
    "paragraphs": [
      "麥秀連雲，桑枝重綠，史君佳政流傳。", 
      "鳳銜丹詔，來自九重天。", 
      "千里歡騰祖帳，棠陰外、多少攀轅。", 
      "津亭路，紞如五鼓，難駐鄧侯船。", 
      "光華，家世事，門中列戟，圯上遺編。", 
      "況建炎勳業，圖畫凌煙。", 
      "此去朝端濟美，看平步、兩兩臺躔。", 
      "須知道，中興盛治，主聖賴臣賢。"
    ], 
    "rhythmic": "滿庭芳"
  }, 
  {
    "author": "李洤", 
    "paragraphs": [
      "可是江梅開晚，從教蠟雪來遲。", 
      "此花清絕勝南枝。", 
      "攙過春風第一。", 
      "蘸蠟女工鬥巧，塗黃漢額偏宜。", 
      "□腮相倚並開時。", 
      "認取東君深意。"
    ], 
    "rhythmic": "西江月"
  }, 
  {
    "author": "李淛", 
    "paragraphs": [
      "紅藥香殘，綠筠粉嫩。", 
      "春歸何處尋春信。", 
      "繡鞍初上馬啼輕，舉頭便覺長安近。", 
      "別酒無情，啼妝有恨。", 
      "山城向晚斜陽褪。", 
      "清江極目帶寒煙，錦鱗去後憑誰問。"
    ], 
    "rhythmic": "踏莎行"
  }, 
  {
    "author": "李淛", 
    "paragraphs": [
      "油幕新開，騂旄前導，暫歸梓里舂容。", 
      "致身槐府，功在鼎彛中。", 
      "慨想東山故侶，煙霞外，久闊仙蹤。", 
      "今何幸，相逢吐握，談笑一尊同。", 
      "德星，佔瑞處，旌髦五馬，袞繡三公。", 
      "對渭川遺老，絳縣仙翁。", 
      "厚意杯傳紺玉，那堪更，篚實囊紅。", 
      "拼沈醉，今宵盛事，復見古人風。"
    ], 
    "rhythmic": "滿庭芳"
  }, 
  {
    "author": "李淛", 
    "paragraphs": [
      "鄮峯凝瑞，鄞水浮佳氣。", 
      "晴景轉，花光媚。", 
      "碧幢森大纛，紅旆紛千騎。", 
      "相遇處，滿城鶴髮羣仙萃。", 
      "綺席張高會。", 
      "鼉鼓笙簫沸。", 
      "金獸嫋，檀煙翠。", 
      "玉山環回座，休惜今朝醉。", 
      "觴再舉，清歌共引千秋歲。"
    ], 
    "rhythmic": "千秋歲"
  }, 
  {
    "author": "朱熹", 
    "paragraphs": [
      "壓架年來雪作堆。", 
      "珍叢也是近移栽。", 
      "肯令容易放春回。", 
      "卻恐陰晴無定度，從教紅白一時開。", 
      "多情蜂蝶早飛來。"
    ], 
    "rhythmic": "浣溪沙"
  }, 
  {
    "author": "朱熹", 
    "paragraphs": [
      "晚紅飛盡春寒淺。", 
      "淺寒春盡飛紅晚。", 
      "尊酒綠陰繁。", 
      "繁陰綠酒尊。", 
      "老仙詩句好。", 
      "好句詩仙老。", 
      "長恨送年芳。", 
      "芳年送恨長。"
    ], 
    "rhythmic": "菩薩蠻"
  }, 
  {
    "author": "朱熹", 
    "paragraphs": [
      "暮江寒碧縈長路。", 
      "路長縈碧寒江暮。", 
      "花塢夕陽斜。", 
      "斜陽夕塢花。", 
      "客愁無勝集。", 
      "集勝無愁客。", 
      "醒似醉多情。", 
      "情多醉似醒。"
    ], 
    "rhythmic": "菩薩蠻"
  }, 
  {
    "author": "朱熹", 
    "paragraphs": [
      "春色慾來時，先散滿天風雪。", 
      "坐使七閩松竹，變珠幢玉節。", 
      "中原佳氣鬱蔥蔥，河山壯宮闋。", 
      "丞相功成千載，映黃流清徹。"
    ], 
    "rhythmic": "好事近"
  }, 
  {
    "author": "朱熹", 
    "paragraphs": [
      "睡處林風瑟瑟，覺來山月團團。", 
      "身心無累久輕安。", 
      "況有清池涼館。", 
      "句穩翻嫌白俗，情高卻笑郊寒。", 
      "蘭膏元自少陵殘。", 
      "好處金章不換。"
    ], 
    "rhythmic": "西江月"
  }, 
  {
    "author": "朱熹", 
    "paragraphs": [
      "堂下水浮新綠，門前樹長交枝。", 
      "晚涼快寫一篇詩。", 
      "不說人間憂喜。", 
      "身老心閒益壯，形癯道勝還肥。", 
      "軟輪加璧未應遲。", 
      "莫道前非今是。"
    ], 
    "rhythmic": "西江月"
  }, 
  {
    "author": "朱熹", 
    "paragraphs": [
      "暮雨朝雲不自憐。", 
      "放教春漲綠浮天。", 
      "祗令畫閣臨無地，宿昔新詩滿系船。", 
      "青鳥外，白鷗前。", 
      "幾生香火舊因緣。", 
      "酒闌山月移雕檻，歌罷江風拂玳筵。"
    ], 
    "rhythmic": "鷓鴣天"
  }, 
  {
    "author": "朱熹", 
    "paragraphs": [
      "已分江湖寄此生。", 
      "長蓑短笠任陰晴。", 
      "鳴橈細雨滄洲遠，系舸斜陽畫閣明。", 
      "奇絕處，未忘情。", 
      "幾時還得去尋盟。", 
      "江妃定許捐雙佩，漁父何勞笑獨醒。"
    ], 
    "rhythmic": "鷓鴣天"
  }, 
  {
    "author": "朱熹", 
    "paragraphs": [
      "脫卻儒冠著羽衣。", 
      "青山綠水浩然歸。", 
      "看成鼎內真龍虎，管甚人間閒與非。", 
      "生羽翼，上煙霏。", 
      "回頭祗見冢累累。", 
      "未尋跨鳳吹簫侶，且伴孤雲獨鶴飛。"
    ], 
    "rhythmic": "鷓鴣天"
  }, 
  {
    "author": "朱熹", 
    "paragraphs": [
      "落日照樓船。", 
      "穩過澄江一片天。", 
      "珍重使君留客意，依然。", 
      "風月從今別一川。", 
      "離緒悄危弦。", 
      "永夜清霜透幕氈。", 
      "明日回頭江樹遠，懷賢。", 
      "目斷晴空雁字連。"
    ], 
    "rhythmic": "南鄉子"
  }, 
  {
    "author": "朱熹", 
    "paragraphs": [
      "秀野詩翁，念故山、十年乖隔。", 
      "聊命駕、朱門舊隱，綠槐新陌。", 
      "好雨初晴仍半暖，金釭玉斝開瑤席。", 
      "更流傳、麗藻借江天，留春色。", 
      "過里社、將兒侄。", 
      "談往事，悲陳跡。", 
      "喜尊前現在，鏡中如昔。", 
      "兩鬢全期煙樹綠，方瞳好映寒潭碧。", 
      "但一年、一度一歸來，歡何極。"
    ], 
    "rhythmic": "滿江紅"
  }, 
  {
    "author": "朱熹", 
    "paragraphs": [
      "富貴有餘樂，貧賤不堪憂。", 
      "誰知天路幽險，倚伏互相酬。", 
      "請看東門黃犬，更聽華亭清唳，千古恨難收。", 
      "何似鴟夷子，散發弄扁舟。", 
      "鴟夷子，成霸業，有餘謀。", 
      "致身千乘卿相，歸把釣漁鉤。", 
      "春畫五湖煙浪，秋夜一天雲月，此外盡悠悠。", 
      "永棄人間事，吾道付滄洲。"
    ], 
    "rhythmic": "水調歌頭"
  }, 
  {
    "author": "朱熹", 
    "paragraphs": [
      "長記與君別，丹鳳九重城。", 
      "歸來故里，愁思悵望渺難平。", 
      "今夕不知何夕，得共寒潭煙艇，一笑俯空明。", 
      "有酒徑須醉，無事莫關情。", 
      "尋梅去，疏竹外，一枝橫。", 
      "與君吟弄風月，端不負平生。", 
      "何處車塵不到，有個江天如許，爭肯換浮名。", 
      "只恐買山隱，卻要煉丹成。"
    ], 
    "rhythmic": "水調歌頭"
  }, 
  {
    "author": "朱熹", 
    "paragraphs": [
      "江水浸雲影，鴻雁欲南飛。", 
      "攜壺結客，何處空翠渺煙霏。", 
      "塵世難逢一笑，況有紫萸黃菊，堪插滿頭歸。", 
      "風景今朝是，身世昔人非。", 
      "酬佳節，須酩酊，莫相違。", 
      "人生如寄，何事辛苦怨斜暉。", 
      "無盡今來古往，多少春花秋月，那更有危機。", 
      "與問牛山客，何必獨沾衣。"
    ], 
    "rhythmic": "水調歌頭"
  }, 
  {
    "author": "朱熹", 
    "paragraphs": [
      "臨風一笑，問羣芳誰是，真香純白。", 
      "獨立無朋，算只有、姑射山頭仙客。", 
      "絕豔誰憐，真心自保，邈與塵緣隔。", 
      "天然殊勝，不關風露冰雪。", 
      "應笑俗李粗桃，無言翻引得，狂蜂輕蝶。", 
      "爭似黃昏閒弄影，清淺一溪霜月。", 
      "畫角吹殘，瑤臺夢斷，直下成休歇。", 
      "綠陰青子，莫教容易波折。"
    ], 
    "rhythmic": "念奴嬌"
  }, 
  {
    "author": "朱熹", 
    "paragraphs": [
      "雪月兩相映，水石互悲鳴。", 
      "不知巖上枯木，今夜若爲情。", 
      "應見塵中膠擾。", 
      "便道山間空曠，與麼了平生。", 
      "與麼平生了，□水不流行。", 
      "起披衣，瞻碧漢，露華清。", 
      "寥寥千載，此事本分明。", 
      "若向乾坤識易，便信行藏無間，處處總圓成。", 
      "記取淵冰語，莫錯定盤星。"
    ], 
    "rhythmic": "水調歌頭"
  }, 
  {
    "author": "朱熹", 
    "paragraphs": [
      "雲垂幕。", 
      "陰風慘淡天花落。", 
      "天花落。", 
      "千林瓊玖，一空鸞鶴。", 
      "徵車渺渺穿華薄。", 
      "路迷迷路增離索。", 
      "增離索。", 
      "剡溪山水，碧湘樓閣。"
    ], 
    "rhythmic": "憶秦娥"
  }, 
  {
    "author": "朱熹", 
    "paragraphs": [
      "梅花發。", 
      "寒梢掛著瑤臺月。", 
      "瑤臺月。", 
      "和羹心事，履霜時節。", 
      "野橋流水聲嗚咽。", 
      "行人立馬空愁絕。", 
      "空愁絕。", 
      "爲誰凝佇，爲誰攀折。"
    ], 
    "rhythmic": "憶秦娥"
  }, 
  {
    "author": "朱熹", 
    "paragraphs": [
      "不見嚴夫子，寂莫富春山。", 
      "空餘千丈危石，高插暮雲端。", 
      "想象羊裘披了，一笑兩忘身世，來把釣魚竿。", 
      "不似林間翮，飛倦始知還。", 
      "中興主，功業就，鬢毛斑。", 
      "馳驅一世豪傑，相與濟時艱。", 
      "獨委狂奴心事，不羨癡兒鼎足，放去任疏頑。", 
      "爽氣動心鬥，千古照林巒。"
    ], 
    "rhythmic": "水調歌頭"
  }, 
  {
    "author": "黃銖", 
    "paragraphs": [
      "秋風嫋嫋夕陽紅。", 
      "晚煙濃。", 
      "暮雲重。", 
      "萬疊青山，山外叫孤鴻。", 
      "獨上高樓三百尺，憑玉楯，睇層空。", 
      "人間日月去匆匆。", 
      "碧梧桐。", 
      "又西風。", 
      "北去南來，銷盡幾英雄。", 
      "擲下玉尊天外去，多少事，不言中。"
    ], 
    "rhythmic": "江神子・江城子"
  }, 
  {
    "author": "黃銖", 
    "paragraphs": [
      "海山翠疊青螺淺。", 
      "暮雲散盡天容遠。", 
      "匹馬度江皋。", 
      "北風生怒號。", 
      "解鞍棲倦翮。", 
      "皓月空庭白。", 
      "何處小闌干。", 
      "玉簫吹夜寒。"
    ], 
    "rhythmic": "菩薩蠻"
  }, 
  {
    "author": "黃銖", 
    "paragraphs": [
      "永日離憂千萬緒。", 
      "雪舟遠泛清漳浦。", 
      "珍重故人寒夜語。", 
      "揮玉麈。", 
      "沈沈畫閣凝香霧。", 
      "風砌落花留不住。", 
      "紅蜂翠蝶閒飛舞。", 
      "明日柳營江上路。", 
      "雲起處。", 
      "蒼山萬疊人歸去。"
    ], 
    "rhythmic": "漁家傲"
  }, 
  {
    "author": "高宣教", 
    "paragraphs": [
      "去又如何去。", 
      "住又如何住。", 
      "但得山花插滿頭。", 
      "休問奴歸處。"
    ], 
    "rhythmic": "卜算子"
  }, 
  {
    "author": "嚴蕊", 
    "paragraphs": [
      "不是愛風塵，似被前身誤。", 
      "花落花開自有時，總是東君主。", 
      "去也終須去。", 
      "住也如何住。", 
      "若得山花插滿頭，莫問奴歸處。"
    ], 
    "rhythmic": "卜算子"
  }, 
  {
    "author": "嚴蕊", 
    "paragraphs": [
      "道是梨花不是。", 
      "道是杏花不是。", 
      "白白與紅紅，別是東風情味。", 
      "曾記。", 
      "曾記。", 
      "人在武陵微醉。"
    ], 
    "rhythmic": "如夢令"
  }, 
  {
    "author": "嚴蕊", 
    "paragraphs": [
      "碧梧初出，桂花才吐，池上水花微謝。", 
      "穿針人在合歡樓，正月露、玉盤高瀉。", 
      "蛛忙鵲懶，耕慵織倦，空做古今佳話。", 
      "人間剛道隔年期，指天上、方纔隔夜。"
    ], 
    "rhythmic": "鵲橋仙"
  }, 
  {
    "author": "晦庵", 
    "paragraphs": [
      "膠擾勞生，待足後、何時是足。", 
      "據見定、隨家豐儉，便堪龜縮。", 
      "得意濃時休進步，須知世事多翻覆。", 
      "漫教人、白了少年頭，徒碌碌。", 
      "誰不愛，黃金屋。", 
      "誰不羨，千鍾祿。", 
      "奈五行不是，這般題目。", 
      "枉費心神空計較，兒孫自有兒孫福。", 
      "也不須、採藥訪神仙，惟寡慾。"
    ], 
    "rhythmic": "滿江紅"
  }, 
  {
    "author": "徐逸", 
    "paragraphs": [
      "風韶雨秀。", 
      "春已平分後。", 
      "陡頓故人疏把酒。", 
      "閒恁畫闌搔首。", 
      "爭須攜手踏青。", 
      "人生幾度清明。", 
      "待得燕慵鶯懶，楊花點點浮萍。"
    ], 
    "rhythmic": "清平樂"
  }, 
  {
    "author": "沈端節", 
    "paragraphs": [
      "月朧煙澹霜蹊滑，孤宿暮林荒驛。", 
      "繞樹微吟，巡檐索笑，自分平生相得。", 
      "冰池半釋。", 
      "正節物驚心，淚痕沾臆。", 
      "流水濺濺，照影古寺滿春色。", 
      "沈嘆今年未識。", 
      "暗香微動處，人□初寂。", 
      "酷愛芳姿，最憐幽韻，來款禪房深密。", 
      "他時恨□。", 
      "悵卻月凌風，信音難的。", 
      "雪底幽期，爲誰還露立。"
    ], 
    "rhythmic": "五福降中天"
  }, 
  {
    "author": "沈端節", 
    "paragraphs": [
      "愁極強登臨，畢竟愁難避。", 
      "千里江山黯淡中，總是悲秋意。", 
      "誰插菊花枝，誰帶茱萸佩。", 
      "獨倚闌干醉不成，日暮西風起。"
    ], 
    "rhythmic": "卜算子"
  }, 
  {
    "author": "沈端節", 
    "paragraphs": [
      "冷蕊伴疏枝，一笑何時共。", 
      "江北江南兩處愁，忍看花影動。", 
      "旅泊怕逢春，卜睡都無夢。", 
      "歲暮何郎未得歸，手拈頻呵凍。"
    ], 
    "rhythmic": "卜算子"
  }, 
  {
    "author": "沈端節", 
    "paragraphs": [
      "踏雪探孤芳，只有詩人共。", 
      "守定南枝待得開，不覺冰輪動。", 
      "卻月與凌風，謾說揚州夢。", 
      "想見雕闌曲沼邊，殘雪和煙凍。"
    ], 
    "rhythmic": "卜算子"
  }, 
  {
    "author": "沈端節", 
    "paragraphs": [
      "客裏見梅花，獨賞無人共。", 
      "風度精神總是伊，又是歸心動。", 
      "把酒破憂端，薰被尋佳夢。", 
      "夢覺香殘一味寒，有淚都成凍。"
    ], 
    "rhythmic": "卜算子"
  }, 
  {
    "author": "沈端節", 
    "paragraphs": [
      "烘手熨笙簧，呵凍勻酥面。", 
      "閒向梅花樹下行，拜月遙相見。", 
      "何處託春心，樂府流深怨。", 
      "卻拈寒窗傍綺疏，恨極東風遠。"
    ], 
    "rhythmic": "卜算子"
  }, 
  {
    "author": "沈端節", 
    "paragraphs": [
      "憑闌獨。", 
      "南山影蘸杯心綠。", 
      "杯心綠。", 
      "悠然忽見，臥披橫軸。", 
      "西風暗度釵樑玉。", 
      "手香記得人簪菊。", 
      "人簪菊。", 
      "無窮幽韻，細看不足。"
    ], 
    "rhythmic": "憶秦娥"
  }, 
  {
    "author": "沈端節", 
    "paragraphs": [
      "喜入眉心黃點瑩。", 
      "珠佩玲瓏透影。", 
      "風露蕭蕭冷。", 
      "夢迴月窟香成陣。", 
      "秋後情懷君莫問。", 
      "拼了因他瘦損。", 
      "不似尋常韻。", 
      "細看沒處安排悶。"
    ], 
    "rhythmic": "惜分飛"
  }, 
  {
    "author": "沈端節", 
    "paragraphs": [
      "遠樹昏鴉鬧，衰蘆睡鴨雙。", 
      "雪篷煙棹炯寒光。", 
      "疑是風林纖月、到船窗。", 
      "時序驚心破，江山引夢長。", 
      "思量也待不思量。", 
      "淚染羅巾猶帶、舊時香。"
    ], 
    "rhythmic": "南歌子"
  }, 
  {
    "author": "沈端節", 
    "paragraphs": [
      "懷人意思，悲秋情緒，長是文園病後。", 
      "蛛絲輕嫋玉釵風，想花貌、參差依舊。", 
      "無窮往事，一襟新恨，老淚淋浪卮酒。", 
      "天涯相對話平生，悵南北、還如箕斗。"
    ], 
    "rhythmic": "鵲橋仙"
  }, 
  {
    "author": "沈端節", 
    "paragraphs": [
      "紅嬌翠弱。", 
      "春寒睡起慵勻掠。", 
      "些兒心事誰能學。", 
      "深院無人，時有燕穿幕。", 
      "漏聲滴盡蓮花萼。", 
      "靜看月轉西闌角。", 
      "世情一任浮雲薄。", 
      "花與東君，卻解慰流落。"
    ], 
    "rhythmic": "醉落魄・一斛珠"
  }, 
  {
    "author": "沈端節", 
    "paragraphs": [
      "三三五五短長亭。", 
      "都只解、送人行。", 
      "天遠樹冥冥。", 
      "悵好夢、才成又驚。", 
      "夜堂歌罷，小樓鍾斷，歸路已聞鶯。", 
      "應是困瞢騰。", 
      "問心緒、而今怎生。"
    ], 
    "rhythmic": "太常引"
  }, 
  {
    "author": "沈端節", 
    "paragraphs": [
      "真個憶。", 
      "花下雨聲初息。", 
      "猛記烏衣曾舊識。", 
      "丁寧教去覓。", 
      "春半峭寒猶力。", 
      "淚滴兩襟成跡。", 
      "獨倚危闌清晝寂。", 
      "草長流翠碧。"
    ], 
    "rhythmic": "謁金門"
  }, 
  {
    "author": "沈端節", 
    "paragraphs": [
      "春欲去。", 
      "人瘦不勝金縷。", 
      "門巷陰陰飛絮舞。", 
      "斷腸雙燕語。", 
      "孤坐晚窗閒處。", 
      "月到花心亭午。", 
      "寒色著人無意緒。", 
      "竹鳴風似雨。"
    ], 
    "rhythmic": "謁金門"
  }, 
  {
    "author": "沈端節", 
    "paragraphs": [
      "尋勝去。", 
      "湖色淨涵疏樹。", 
      "欸乃一聲何處起。", 
      "風鈴相應語。", 
      "目斷遙林修渚。", 
      "畫出江南煙雨。", 
      "山水照人人楚楚。", 
      "錦腸生秀句。"
    ], 
    "rhythmic": "謁金門"
  }, 
  {
    "author": "沈端節", 
    "paragraphs": [
      "春山千里供行色。", 
      "客愁濃似春山碧。", 
      "幸自不思歸。", 
      "子規心上啼。", 
      "芳意隨人老。", 
      "綠盡江南草。", 
      "窈窕可人花。", 
      "路長何處家。"
    ], 
    "rhythmic": "菩薩蠻"
  }, 
  {
    "author": "沈端節", 
    "paragraphs": [
      "愁人道酒能消解。", 
      "元來酒是愁人害。", 
      "對酒越思量。", 
      "醉來還斷腸。", 
      "酒醒初夢破。", 
      "夢破愁無那。", 
      "乾淨不如休。", 
      "休時只恁愁。"
    ], 
    "rhythmic": "菩薩蠻"
  }, 
  {
    "author": "沈端節", 
    "paragraphs": [
      "燈夜香甘動綺筵。", 
      "明珠顆顆泛甌圓。", 
      "佳人巧意底難傳。", 
      "喜見翻溪流細滑，卻思信手弄輕纖。", 
      "不知辛苦爲誰甜。"
    ], 
    "rhythmic": "浣溪沙"
  }, 
  {
    "author": "沈端節", 
    "paragraphs": [
      "煙淡回塘。", 
      "月浸疏篁。", 
      "一枝□、壓盡羣芳。", 
      "修然風度，玉質金章。", 
      "有許多情，許多韻，許多香。", 
      "中酒情懷，琢句心腸。", 
      "倚屏山、子細端相。", 
      "冰芽初試，柑子新嘗。", 
      "更綺窗前，冰壺畔，看勻妝。"
    ], 
    "rhythmic": "行香子"
  }, 
  {
    "author": "沈端節", 
    "paragraphs": [
      "暮雲千里。", 
      "正小雨乍晴，霜風初起。", 
      "蘆荻江邊，月昏人靜，獨自小船兒裏。", 
      "消魂幾聲新雁，合造愁人天氣。", 
      "怎奈何，少年時光景，一成拋棄。", 
      "回首空腸斷，尺素未傳，應是無雙鯉。", 
      "悶酒孤斟，半醺還醒，乾淨不如不醉。", 
      "有得恁多煩惱，直是沒些如意。", 
      "受盡也，待今回廝見，從頭說似。"
    ], 
    "rhythmic": "喜遷鶯"
  }, 
  {
    "author": "沈端節", 
    "paragraphs": [
      "楚山千疊傷心碧。", 
      "傷心只有遙相憶。", 
      "解佩揖巫雲。", 
      "愁生洛浦春。", 
      "香波凝宿霧。", 
      "夢斷消魂處。", 
      "空聽水泠泠。", 
      "如聞寶瑟聲。"
    ], 
    "rhythmic": "菩薩蠻"
  }, 
  {
    "author": "沈端節", 
    "paragraphs": [
      "天遙野闊雁書空。", 
      "山遠暮雲中。", 
      "目斷江南煙雨，□□敧枕春風。", 
      "功名富貴，何須計較，煙際疏鍾。", 
      "解道淺妝濃抹，從來惟有坡翁。"
    ], 
    "rhythmic": "朝中措"
  }, 
  {
    "author": "沈端節", 
    "paragraphs": [
      "燈宵漸近，更兵塵初息，韶華偏早。", 
      "太守風流張宴樂，不管江城寒峭。", 
      "發底蜂兒，釵頭梅蕊，一一誇新巧。", 
      "笙歌鼎沸，萬人爭看標表。", 
      "應記革履雍容，天香滿袖，侍宴遊三島。", 
      "聖主中興思用舊，尊禮先朝元老。", 
      "燭賜金蓮，柑傳羅帕，行即趨嚴道。", 
      "深杯休訴，任教銀漏催曉。"
    ], 
    "rhythmic": "念奴嬌"
  }, 
  {
    "author": "沈端節", 
    "paragraphs": [
      "重陽恁好，正秋清天色，水容如瀉。", 
      "野闊風高香霧滿，採菊無人同把。", 
      "堪笑淵明，蓬頭曳杖，吟賞東籬下。", 
      "孤風遠韻，至今猶作佳話。", 
      "爭似太守才賢，慈祥愷悌，賦政多閒暇。", 
      "千里江山供勝踐，尊俎延登儒雅。", 
      "只恐相將，吹花春宴，不許斯民借。", 
      "花嘲便坐，尚懷方外司馬。"
    ], 
    "rhythmic": "念奴嬌"
  }, 
  {
    "author": "沈端節", 
    "paragraphs": [
      "史君標韻如徐庾。", 
      "更名節、高千古。", 
      "臥治姑溪才小駐。", 
      "閒雲無定，陽春有腳，又作南昌去。", 
      "興來亭上清歌度。", 
      "盡能唱、公詩句。", 
      "記取諸生臨別語。", 
      "從容佔對，天顏應喜，千萬留王所。"
    ], 
    "rhythmic": "青玉案"
  }, 
  {
    "author": "沈端節", 
    "paragraphs": [
      "雪肌花貌，見了千千萬。", 
      "眼去眉來幾曾管。", 
      "被今回打住，沒□施程，□捺地，卻悔看承較晚。", 
      "琴心傳密意，唯有相知，失笑他滿恁撩亂。", 
      "抖下俏和嬌，掩翠凌紅，真個是、從前可見。", 
      "據入馬牢籠怎乾休，但拈取真誠，試教人看。"
    ], 
    "rhythmic": "洞仙歌"
  }, 
  {
    "author": "沈端節", 
    "paragraphs": [
      "夜來驚怪，冷逼流蘇帳。", 
      "夢破初聞打窗響。", 
      "向曉開簾，凌亂千里寒光，清興發，鶴氅誰同縱賞。", 
      "江南春意動，梅竹潛通，醉帽衝風自來往。", 
      "慨念故人疏，便理扁舟，須信道、吾曹清曠。", 
      "待石鼎煎茶洗餘醺，更依舊歸來，淺斟低唱。"
    ], 
    "rhythmic": "洞仙歌"
  }, 
  {
    "author": "沈端節", 
    "paragraphs": [
      "重陽近也，漸秋光悽勁。", 
      "宿雨初收好風景。", 
      "正干戈耆定，禾黍豐登，人意樂，歌舞賢侯美政。", 
      "醉翁遊歷處，勝概依然，木落淮南見山影。", 
      "有客共登臨，醉裏疏狂，敧烏帽、從嘲雪鬢。", 
      "但目送孤鴻傍危欄，笑問道，黃花似誰風韻。"
    ], 
    "rhythmic": "洞仙歌"
  }, 
  {
    "author": "沈端節", 
    "paragraphs": [
      "去年寒食初相見。", 
      "花上雙飛燕。", 
      "今年寒食又花開。", 
      "垂下重簾不許、燕歸來。", 
      "隔簾聽燕呢喃語。", 
      "似說相思苦。", 
      "東君都不管閒愁。", 
      "一任落花飛絮、兩悠悠。"
    ], 
    "rhythmic": "虞美人"
  }, 
  {
    "author": "沈端節", 
    "paragraphs": [
      "臥紅堆碧紛無數。", 
      "春事知何許。", 
      "班班小雨裛犁花。", 
      "又是清明時候、不歸家。", 
      "傷春減盡東陽帶。", 
      "人道多情殺。", 
      "青春留下許多愁。", 
      "分付與君今夜、一齊休。"
    ], 
    "rhythmic": "虞美人"
  }, 
  {
    "author": "沈端節", 
    "paragraphs": [
      "暮雲衰草連天遠。", 
      "不記離人怨。", 
      "可憐無處不關情。", 
      "夢斷孤鴻哀怨、兩三聲。", 
      "恨眉醉眼何時見。", 
      "夜夜相思遍。", 
      "梧桐葉落候蛩秋。", 
      "唯有一江煙雨、替人愁。"
    ], 
    "rhythmic": "虞美人"
  }, 
  {
    "author": "沈端節", 
    "paragraphs": [
      "舊家元夜，追隨風月，連宵歡宴。", 
      "被那懣、引得滴流地，一似蛾兒轉。", 
      "而今百事心情懶。", 
      "燈下幾曾忺看。", 
      "算靜中、唯有窗間梅影，合是幽人伴。"
    ], 
    "rhythmic": "探春令"
  }, 
  {
    "author": "沈端節", 
    "paragraphs": [
      "雨後輕寒天氣。", 
      "玉酒中人小醉。", 
      "乍報一番秋，晚簟清涼如水。", 
      "忺睡。", 
      "忺睡。", 
      "窗在芭蕉葉底。"
    ], 
    "rhythmic": "如夢令"
  }, 
  {
    "author": "沈端節", 
    "paragraphs": [
      "桂輪香滿。", 
      "送寒色、輕風剪剪。", 
      "又還是、幽窗人靜，梅影參差初轉。", 
      "念少年孤負芳音，多時不見文君面。", 
      "漫快瀉瓊舟，濃薰寶鴨，終是心情差懶。", 
      "謾就枕，渾無寐，□聽徹、天邊飛雁。", 
      "閒愁消萬縷，如何消遣。", 
      "繡衾□憶鴛鴦暖。", 
      "細思量、遍倚屏山，挑盡琴心，誰識相思怨。", 
      "休文瘦損，陡覺頻移帶眼。"
    ], 
    "rhythmic": "薄倖"
  }, 
  {
    "author": "沈端節", 
    "paragraphs": [
      "秋聲昨夜入梧桐。", 
      "雨濛濛。", 
      "灑窗風。", 
      "短杵疏砧，將恨到簾櫳。", 
      "歸夢未成心已遠，雲不斷，水無窮。", 
      "有人應念水之東。", 
      "鬢如蓬。", 
      "理妝慵。", 
      "覽鏡沈吟，膏沐爲誰容。", 
      "多少相思多少事，都盡在，不言中。"
    ], 
    "rhythmic": "江城子"
  }, 
  {
    "author": "沈端節", 
    "paragraphs": [
      "霧薄陰輕，林深煙暖，海棠特地開遲。", 
      "光風絕豔，獨自殿芳時。", 
      "須信東君注意，花神會、別有看持。", 
      "羣英外，嫣然一笑，富貴出添姿。", 
      "日長，春睡足，粉香撲撲，酒暈微微。", 
      "明皇當日，稱許最相宜。", 
      "妃子扶來半醉，宮妝淡、不掃蛾眉，偏憐處，流鶯驚繞，金彈拂叢飛。"
    ], 
    "rhythmic": "滿庭芳"
  }, 
  {
    "author": "沈端節", 
    "paragraphs": [
      "昔年曾記尋芳處，短帽衝寒。", 
      "竹外江干。", 
      "玉面皮兒月下觀。", 
      "而今老大風流減，百事心闌。", 
      "谷底林間。", 
      "坐對橫枝祗鼻酸。"
    ], 
    "rhythmic": "採桑子"
  }, 
  {
    "author": "沈端節", 
    "paragraphs": [
      "一枕香消睡惱，十年漂泊江湖。", 
      "空餘清夢繞康廬。", 
      "記得林間風度。", 
      "錦繡谷中舊客，襟懷未肯全疏。", 
      "從今不要別人扶。", 
      "醉擁紫雲歸去。"
    ], 
    "rhythmic": "西江月"
  }, 
  {
    "author": "沈端節", 
    "paragraphs": [
      "冰池輕皺。", 
      "喜寒律乍回，微陽初透。", 
      "歲晚雲黃，日晴煙暖，晝刻暗添宮漏。", 
      "山色岸容都變，春意欲傳官柳。", 
      "最好處，正酥融粉薄，一枝梅瘦。", 
      "行樂，春漸近，景勝歡長，幼眇絲簧奏。", 
      "鳴玉鵷行，退朝花院，猶有御香沾袖。", 
      "試問西鄰雖富，何似東皋依舊。", 
      "趁未老，便優遊林壑，圍棋把酒。"
    ], 
    "rhythmic": "喜遷鶯"
  }, 
  {
    "author": "沈端節", 
    "paragraphs": [
      "幸自心腸穩審，怎禁眼腦迷奚。", 
      "招愁買恨帶人疑。", 
      "一味笑吟吟地。", 
      "閒趁鶯來日下，卻隨燕入烏衣。", 
      "阿蠻風味有誰知。", 
      "認得樂天詞意。"
    ], 
    "rhythmic": "西江月"
  }, 
  {
    "author": "沈端節", 
    "paragraphs": [
      "嫩涼清曉，淡秋容、橫寫鮫綃十幅。", 
      "山水光中參意味，不管人間榮辱。", 
      "藜杖棕鞋，綸巾鶴氅，賓主俱遺俗。", 
      "倚闌舒嘯，一樽花下相屬。", 
      "雲際有藥千年，瓊瑤爭秀髮，龍蛇新斸。", 
      "富貴功名元自有，且樂無窮真福。", 
      "蓮社風流，醉鄉跌宕，時奏長生曲。", 
      "月娥同聽，好風徐韻松竹。"
    ], 
    "rhythmic": "念奴嬌"
  }, 
  {
    "author": "沈端節", 
    "paragraphs": [
      "洛妃漢女，護春寒、不惜鮫綃重疊。", 
      "拾翠江邊煙澹澹，交影參差朧月。", 
      "秦虢相將，英娥接武，同宴瑤池雪。", 
      "層冰連璧，箇中誰敢優劣。", 
      "著意暈紛饒酥，韻多香剩，都與羣花別。", 
      "娟秀敷腴索笑處，玉臉微生嬌靨。", 
      "羞損南枝，映翻綠萼，不數黃千葉。", 
      "形容不盡，細看一倍清絕。"
    ], 
    "rhythmic": "念奴嬌"
  }, 
  {
    "author": "沈端節", 
    "paragraphs": [
      "湖山照影，正日長嬌困，不煩勻掃。", 
      "絮滿長洲春澹沲，開遍吳宮花草。", 
      "嫩綠蔥蔥，輕紅簌簌，漸覺枝頭少。", 
      "餘芳難並，破愁惟有馨醥。", 
      "應是留得東君，海棠方待折，玉環嬌小。", 
      "霧薄陰輕初睡足，寶幄畫屏香嫋。", 
      "醉態天真，半羞微斂，未肯都開了。", 
      "嫣然一笑，此時風度尤好。"
    ], 
    "rhythmic": "念奴嬌"
  }, 
  {
    "author": "沈端節", 
    "paragraphs": [
      "尋幽覽勝，憑危欄、極目風煙平楚。", 
      "自笑飄零驚歲晚，欲掛衣冠神武。", 
      "芳甸時巡，醉鄉日化，庭實名花旅。", 
      "閬風蓬頂，自來不見烽戍。", 
      "宴罷玉宇瓊樓，醉中都忘卻，瑤池歸路。", 
      "俯瞰塵寰千萬落，渺渺峯端棲霧。", 
      "羣玉圖書，廣寒宮殿，一一經行處。", 
      "相羊物外，曠懷高視千古。"
    ], 
    "rhythmic": "念奴嬌"
  }, 
  {
    "author": "沈端節", 
    "paragraphs": [
      "和氣靄微宵，黃雲飄轉。", 
      "東閣觀梅負詩眼。", 
      "滿斟綠酒，唱個曲兒親勸。", 
      "願從今日去，長相見。", 
      "寶幄歡濃，玉爐香軟。", 
      "彼此宜冬鎮長鍵。", 
      "繡牀兒畔，漸漸日遲風暖。", 
      "告他事事底，饒一線。"
    ], 
    "rhythmic": "感皇恩"
  }, 
  {
    "author": "張孝祥", 
    "paragraphs": [
      "長懷望斷，關塞莽然平。", 
      "征塵暗，霜風勁，悄邊聲。", 
      "黯銷凝。", 
      "追想當年事，殆天數，非人力，洙泗上，絃歌地，亦羶腥。", 
      "隔水氈鄉，落日牛羊下，區脫縱橫。", 
      "看名王宵獵，騎火一川明。", 
      "笳鼓悲鳴。", 
      "遣人驚。", 
      "念腰間箭，匣中劍，空埃蠹，竟何成。", 
      "時易失，心徒壯，歲將零。", 
      "渺神京。", 
      "幹羽方懷遠，靜烽燧，且休兵。", 
      "冠蓋使，紛馳騖，若爲情。", 
      "聞道中原遺老，常南望，羽葆霓旌。", 
      "使行人到此，忠憤氣填膺。", 
      "有淚如傾。"
    ], 
    "rhythmic": "六州歌頭", 
    "tags": [
      "宋詞三百首"
    ]
  }, 
  {
    "author": "張孝祥", 
    "paragraphs": [
      "隆中三顧客，圯上一編書。", 
      "英雄當日感會，餘事了寰區。", 
      "千載神交二子，一笑眇然茲世，卻願駕柴車。", 
      "長憶淮南岸，耕釣混樵漁。", 
      "忽扁舟，凌駭浪，到三吳。", 
      "綸巾羽扇容與，爭看列仙儒。", 
      "不爲蓴鱸笠澤，便卦衣冠神武，此興渺江湖。", 
      "舉酒對明月，高曳九霞裾。"
    ], 
    "rhythmic": "水調歌頭"
  }, 
  {
    "author": "張孝祥", 
    "paragraphs": [
      "猩鬼嘯篁竹，玉帳夜分弓。", 
      "少年荊楚劍客，突騎錦襜紅。", 
      "千里風飛雷厲，四校星流慧掃，蕭斧銼春蔥。", 
      "談笑青油幕，日奏捷書同。", 
      "詩書帥，黃閣老，黑頭公。", 
      "家傳鴻寶祕略，小試不言功。", 
      "聞道璽書頻下，看即沙堤歸去，帷幄且從容。", 
      "君王自神武，一舉朔庭空。"
    ], 
    "rhythmic": "水調歌頭"
  }, 
  {
    "author": "張孝祥", 
    "paragraphs": [
      "濯足夜灘急，晞髮北風涼。", 
      "吳山楚澤行遍，只欠到瀟湘。", 
      "買得扁舟歸去，此事天公付我，六月下滄浪。", 
      "蟬脫塵埃外，蝶夢水雲鄉。", 
      "制荷衣，紉蘭佩，把瓊芳。", 
      "湘妃起舞一笑，撫瑟奏清商。", 
      "喚起九歌忠憤，拂拭三閭文字，還與日爭光。", 
      "莫遣兒輩覺，此樂未渠央。"
    ], 
    "rhythmic": "水調歌頭"
  }, 
  {
    "author": "張孝祥", 
    "paragraphs": [
      "江山自雄麗，風露與高寒。", 
      "寄聲月姊，借我玉鑑此中看。", 
      "幽壑魚龍悲嘯，倒影星辰搖動，海氣夜漫漫。", 
      "涌起白銀闋，危駐紫金山。", 
      "表獨立，飛霞佩，切雲冠。", 
      "漱水濯雪，眇視萬里一毫端。", 
      "回首三山何處，聞道羣仙笑我，要我欲俱還。", 
      "揮手從此去，翳風更驂鸞。"
    ], 
    "rhythmic": "水調歌頭"
  }, 
  {
    "author": "張孝祥", 
    "paragraphs": [
      "淮楚襟帶地，雲夢澤南州。", 
      "滄江翠壁佳處，突兀起紅樓。", 
      "憑仗使君胸次，與問老仙何在，長嘯俯清秋。", 
      "試遣吹簫看，騎鶴恐來遊。", 
      "欲乘風，凌萬頃，泛扁舟。", 
      "山高月小，霜露既降，凜凜不能留。", 
      "一吊周郎羽扇，尚想曹公橫槊，興廢兩悠悠。", 
      "此意無盡藏，分付水東流。"
    ], 
    "rhythmic": "水調歌頭"
  }, 
  {
    "author": "張孝祥", 
    "paragraphs": [
      "青嶂度雲氣，幽壑舞迴風。", 
      "山神助我奇觀，喚起碧宵龍。", 
      "電掣金蛇千丈，雷震靈鼉萬壘，洶洶欲崩空。", 
      "盡瀉銀潢水，傾入寶蓮宮。", 
      "坐中客，凌積翠，看奔洪。", 
      "人間應失匕箸，此地獨從容。", 
      "洗了從來塵垢，潤及無邊焦槁，造物不言功。", 
      "天宇忽開霽，日在五雲東。"
    ], 
    "rhythmic": "水調歌頭"
  }, 
  {
    "author": "張孝祥", 
    "paragraphs": [
      "五嶺皆炎熱，宜人獨桂林。", 
      "江南驛使未到，梅蕊破春心。", 
      "繁會九衢三市，縹緲層樓傑觀，雪片一冬深。", 
      "自是清涼國，莫遣瘴煙侵。", 
      "江山好，青羅帶，碧玉簪。", 
      "平沙細浪欲盡，陡起忽千尋。", 
      "家種黃柑丹荔，戶拾明珠翠羽，簫鼓夜沈沈。", 
      "莫問驂鸞事，有酒且頻斟。"
    ], 
    "rhythmic": "水調歌頭"
  }, 
  {
    "author": "張孝祥", 
    "paragraphs": [
      "今夕復何夕，此地過中秋。", 
      "賞心亭上喚客，追憶去年遊。", 
      "千里江山如畫，萬井笙歌不夜，扶路看遨頭。", 
      "玉界擁銀闋，珠箔卷瓊鉤。", 
      "馭風去，忽吹到，嶺邊州。", 
      "去年明月依舊，還照我登樓。", 
      "樓下水明沙靜，樓外參橫鬥轉，搔首思悠悠。", 
      "老子興不淺，聊復此淹留。"
    ], 
    "rhythmic": "水調歌頭"
  }, 
  {
    "author": "張孝祥", 
    "paragraphs": [
      "雪洗虜塵靜，風約楚雲留。", 
      "何人爲寫悲壯，吹角古城樓。", 
      "湖海平生豪氣，關塞如今風景，剪燭看吳鉤。", 
      "勝喜然犀處，駭浪與天浮。", 
      "憶當年，周與謝，富春秋。", 
      "小喬初嫁，香囊未解，勳業故優遊。", 
      "赤壁磯頭落照，肥水橋邊衰草，渺渺喚人愁。", 
      "我欲乘風去，擊楫誓中流。"
    ], 
    "rhythmic": "水調歌頭"
  }, 
  {
    "author": "張孝祥", 
    "paragraphs": [
      "雲海漾空闊，風露凜高寒。", 
      "仙翁鶴駕，羽節縹緲下天端。", 
      "指點虛無徵路，時見雙鳧飛舞，揮斥隘塵寰。", 
      "吹笛向何處，海上有三山。", 
      "綵衣新，魚服麗，更朱顏。", 
      "蟠桃未熟，千歲容與且人間。", 
      "早晚金泥封詔，歸侍玉皇香案，踵武列仙班。", 
      "玉骨自難老，未用九霞丹。"
    ], 
    "rhythmic": "水調歌頭"
  }, 
  {
    "author": "張孝祥", 
    "paragraphs": [
      "紫橐論思舊，碧落拜除新。", 
      "內家敕使，傳詔親付玉麒麟。", 
      "千里江山增麗，是處旌旗改色，佳氣鬱輪囷。", 
      "看取連宵雪，借與萬家春。", 
      "建崇牙，開盛府，是生辰。", 
      "十州老稚，都向今日祝鬆椿。", 
      "多少活人陰德，合享無邊長算，唯有我知君。", 
      "來歲更今日，一氣轉洪鈞。"
    ], 
    "rhythmic": "水調歌頭"
  }, 
  {
    "author": "張孝祥", 
    "paragraphs": [
      "艤棹太湖岸，天與水相連。", 
      "垂虹亭上，五年不到故依然。", 
      "洗我征塵三鬥，快揖商飆千里，鷗鷺亦翩翩。", 
      "身在水晶闋，真作馭風仙。", 
      "望中秋，無五日，月還圓。", 
      "倚欄清嘯孤發，驚起壑龍眠。", 
      "欲酹鴟夷西子，未辦當年功業，空系五湖船。", 
      "不用知餘事，蓴鱠正芳鮮。"
    ], 
    "rhythmic": "水調歌頭", 
    "tags": [
      "太湖"
    ]
  }, 
  {
    "author": "張孝祥", 
    "paragraphs": [
      "螯禁輟頗牧，熊拭賴龍黃。", 
      "一時林莽千險，蜂午要驅攘。", 
      "金版六韜初拭，煙斂山空野回，低草見牛羊。", 
      "旒纊釋南顧，戈甲濯銀潢。", 
      "玉書下，褒懿績，促曹裝。", 
      "帝宸天近，紅旆東去帶朝陽。", 
      "歸輔五雲丹陛，回首楚樓千里，遺愛滿瀟湘。", 
      "應記依劉客，曾此奉離觴。"
    ], 
    "rhythmic": "水調歌頭"
  }, 
  {
    "author": "張孝祥", 
    "paragraphs": [
      "景蕭疏，楚江那更高秋。", 
      "遠連天，茫茫都是，敗蘆枯蓼汀洲。", 
      "認炊煙，幾家蝸舍，映夕照，一簇漁舟。", 
      "去國雖遙，寧親漸近，數峯青處是吾州。", 
      "便乘取，波平風靜，荃棹且夷猶。", 
      "關情有，冥冥去雁，拍拍輕鷗。", 
      "忽追思，當年往事，惹起無限羈愁。", 
      "拄笏朝來多爽氣，秉燭夜永足清遊。", 
      "翠袖香寒，朱弦韻悄，無情江水只東流。", 
      "柂樓晚，清商哀怨，還聽隔船謳。", 
      "無言久，餘霞散綺，煙際帆收。"
    ], 
    "rhythmic": "多麗"
  }, 
  {
    "author": "張孝祥", 
    "paragraphs": [
      "送歸雲去雁，澹寒採、滿溪樓。", 
      "正佩解湘腰，釵孤楚鬢，鸞鑑分收。", 
      "凝情望行處路，但疏煙遠樹織離憂。", 
      "只有樓前溪水，伴人清淚長流。", 
      "霜華夜永逼衾綢。", 
      "喚誰護衣篝。", 
      "念芬館重來，芳塵未掃，爭見嬉遊。", 
      "情知悶來殢酒，奈迴腸、不醉只添愁。", 
      "脈脈無言竟日，斷魂雙鶩南州。"
    ], 
    "rhythmic": "木蘭花慢"
  }, 
  {
    "author": "張孝祥", 
    "paragraphs": [
      "紫簫吹散後，恨燕子，只空樓。", 
      "念璧月長虧，玉簪中斷，覆水難收。", 
      "青鸞送碧雲句，道霞扃霧鎖不堪優。", 
      "情與文梭共織，怨隨宮葉同流。", 
      "人間天上兩悠悠。", 
      "暗淚灑燈篝。", 
      "記谷口園林，當時驛舍，夢裏曾遊。", 
      "銀屏低聞笑語，但醉時冉冉醒時愁。", 
      "擬把菱花一半，試尋高價皇州。"
    ], 
    "rhythmic": "木蘭花慢"
  }, 
  {
    "author": "張孝祥", 
    "paragraphs": [
      "竹輿曉入青陽，細風涼月天如洗。", 
      "峯迴路轉，雲舒霞卷，了非人世。", 
      "轉就丹砂，鑄成金鼎，碧光相倚。", 
      "料天關虎守，箕疇龍負，開神祕、留茲地。", 
      "縹緲珠幢羽衛。", 
      "望蓬萊、初無弱水。", 
      "仙人拍手，山頭笑我，塵埃滿袂。", 
      "春鎖瑤房，霧迷芝圃，昔遊都記。", 
      "悵世緣未了，匆匆又去，空凝佇、煙霄裏。"
    ], 
    "rhythmic": "水龍吟"
  }, 
  {
    "author": "張孝祥", 
    "paragraphs": [
      "平生只說浯溪，斜陽喚我歸船系。", 
      "月華未吐，波光不動，新涼如水。", 
      "長嘯一聲，山鳴谷應，棲禽驚起。", 
      "問元顏去後，水流花謝，當年事，憑誰記。", 
      "須信兩翁不死。", 
      "駕飛車，時遊茲地。", 
      "漫郎宅裏，中興碑下，應留屐齒。", 
      "酌我清尊，洗公孤憤，來同一醉。", 
      "待相將把袂，清都歸路，騎鶴去，三千歲。"
    ], 
    "rhythmic": "水龍吟"
  }, 
  {
    "author": "張孝祥", 
    "paragraphs": [
      "洞庭青草，近中秋、更無一點風色。", 
      "玉鑑瓊田三萬頃，著我扁舟一葉。", 
      "素月分輝，明河共影，表裏俱澄澈。", 
      "悠然心會，妙處難與君說。", 
      "應念嶺海經年，孤光自照，肝肺皆冰雪。", 
      "短髮蕭騷襟袖冷，穩泛滄浪空闊。", 
      "盡吸西江，細斟北斗，萬象爲賓客。", 
      "扣舷獨笑，不知今夕何夕。"
    ], 
    "rhythmic": "念奴嬌", 
    "tags": [
      "宋詞三百首", 
      "洞庭湖"
    ]
  }, 
  {
    "author": "張孝祥", 
    "paragraphs": [
      "弓刀陌上，淨蠻煙瘴雨，朔雲邊雪。", 
      "幕府橫驅三萬裏，一把平安遙接。", 
      "方丈三韓，西山八詔，慕義羞椎結。", 
      "梯航入貢，路經頭痛身熱。", 
      "今代文武通人，青宵不上，卻把南州節。", 
      "虜馬秋肥雕力健，應看名王宵獵。", 
      "壯士長歌，故人一笑，趁得梅花月。", 
      "王春奏計，便須平布清切。"
    ], 
    "rhythmic": "念奴嬌"
  }, 
  {
    "author": "張孝祥", 
    "paragraphs": [
      "朔風吹雨，送淒涼天氣，垂垂欲雪。", 
      "萬里南荒雲霧滿，弱水蓬萊相接。", 
      "凍合龍岡，寒侵銅柱，碧海冰澌結。", 
      "憑高一笑，問君何處炎熱。", 
      "家在楚尾吳頭，歸期猶未，對此驚時節。", 
      "憶得年時貂帽暖，鐵馬千羣觀獵。", 
      "狐兔成車，笙歌震地，歸踏層城月。", 
      "持杯且醉，不須北望悽切。"
    ], 
    "rhythmic": "念奴嬌"
  }, 
  {
    "author": "張孝祥", 
    "paragraphs": [
      "繡衣使者，度郢中絕唱，陽春白雪。", 
      "人物應須天上去，一日君恩三接。", 
      "粉省香濃，宮牀錦重，更把絲絇結。", 
      "臣心如水，不教炙手成熱。", 
      "還記嶺海相從，長鬆千丈，映我秋竿節。", 
      "忍凍推敲清興滿，風裏烏巾獵獵。", 
      "只要東歸，歸心入夢，夢泛寒江月。", 
      "不因蓴鱠。", 
      "白頭親望真切。"
    ], 
    "rhythmic": "念奴嬌"
  }, 
  {
    "author": "張孝祥", 
    "paragraphs": [
      "星沙初下，望重湖遠水，長雲漠漠。", 
      "一葉扁舟誰念我，今日天涯飄泊。", 
      "平楚南來，大江東去，處處風波惡。", 
      "吳中何地，滿懷俱是離索。", 
      "常記送我行時，綠波亭上，泣透青頭薄。", 
      "檣燕低飛人去後，依舊湘城簾幕。", 
      "不盡山川，無窮煙浪，辜負秦樓約。", 
      "漁歌聲斷，爲君雙淚傾落。"
    ], 
    "rhythmic": "念奴嬌"
  }, 
  {
    "author": "張孝祥", 
    "paragraphs": [
      "問人間榮事。", 
      "海內高名，似今誰比。", 
      "脫屣歸來，眇浮雲富貴。", 
      "致遠鉤深，樂天知命，且從容閱世。", 
      "火候周天，金文滿義，從來活計。", 
      "有酒一尊，有棋一局，少日親朋，舊家鄰里。", 
      "世故紛紜，但蚊虻過耳。", 
      "解慍薰風，做涼梅雨，又一般天氣。", 
      "曲幾蒲團，綸巾羽扇，年年如是。"
    ], 
    "rhythmic": "醉蓬萊"
  }, 
  {
    "author": "張孝祥", 
    "paragraphs": [
      "一葉凌波，十里馭風，煙鬟霧鬢蕭蕭。", 
      "認得蘭皋瓊佩，水館冰綃。", 
      "秋霽明霞乍吐，曙涼宿靄初消。", 
      "恨微顰不語，少進還收，佇立超遙。", 
      "神交冉冉，愁思盈盈，斷魂欲遣誰招。", 
      "猶自待，青鸞傳信，烏鵲成橋。", 
      "悵望胎仙琴疊，忍看翡翠蘭苕。", 
      "夢迴人遠，紅雲一片，天際笙簫。"
    ], 
    "rhythmic": "雨中花慢"
  }, 
  {
    "author": "張孝祥", 
    "paragraphs": [
      "坐中客。", 
      "共千里、瀟湘秋色。", 
      "漸萬寶西成農事了，䆉稏看、黃雲阡陌。", 
      "喬□橘洲風浪穩，嶽鎮聳、倚天青壁。", 
      "追前事、興亡相續，空與山川陳跡。", 
      "南國。", 
      "都會繁盛，依然似昔。", 
      "聚翠羽明珠三市滿，樓觀涌、參差金碧。", 
      "乞巧處、家家追樂事，爭要做、豐年七夕。", 
      "願明年強健，百姓歡娛，還如今日。"
    ], 
    "rhythmic": "二郎神"
  }, 
  {
    "author": "張孝祥", 
    "paragraphs": [
      "同是瀛州冊府仙。", 
      "只今聊結社中蓮。", 
      "胡笳按拍酒如川。", 
      "喚起封姨清晚景，更將荔子薦新圓。", 
      "從今三夜看蟬娟。"
    ], 
    "rhythmic": "浣溪沙"
  }, 
  {
    "author": "張孝祥", 
    "paragraphs": [
      "細仗春風簇翠筵。", 
      "爛銀袍拂禁爐煙。", 
      "旃書名字壓宮垣。", 
      "太學諸生推獨步，玉堂學士合登仙。", 
      "乃翁種德滿心田。"
    ], 
    "rhythmic": "浣溪沙"
  }, 
  {
    "author": "張孝祥", 
    "paragraphs": [
      "只說閩山錦繡帷。", 
      "忽從團扇得生枝。", 
      "縐紅衫子映豐肌。", 
      "春線應憐壺漏永，夜針頻見燭花摧。", 
      "塵飛一騎憶來時。"
    ], 
    "rhythmic": "浣溪沙"
  }, 
  {
    "author": "張孝祥", 
    "paragraphs": [
      "灩灩湖光綠一圍。", 
      "修林斷處白鷗飛。", 
      "天機雲錦蘸空飛。", 
      "乞我百弓真可老，爲公一飲醉忘歸。", 
      "扁舟日日弄晴暉。"
    ], 
    "rhythmic": "浣溪沙"
  }, 
  {
    "author": "張孝祥", 
    "paragraphs": [
      "晚雨瀟瀟急做秋。", 
      "西風涼鬢已颼颼。", 
      "燭花明夜酒花浮。", 
      "醉眼定知非妙賞，□詞端爲□□留。", 
      "想君涇渭不同流。"
    ], 
    "rhythmic": "浣溪沙"
  }, 
  {
    "author": "張孝祥", 
    "paragraphs": [
      "穩泛仙舟上錦帆。", 
      "桃花清浪舞清灣。", 
      "壽星相伴到人間。", 
      "黃石公傳三百字，西王母授九霞丹。", 
      "銀潢有路接三山。"
    ], 
    "rhythmic": "浣溪沙"
  }, 
  {
    "author": "張孝祥", 
    "paragraphs": [
      "北苑春風小鳳團。", 
      "炎州瀋水勝龍涎。", 
      "殷勤送與繡衣仙。", 
      "玉食鄉來思苦口，芳名久合上凌煙。", 
      "天教富貴出長年。"
    ], 
    "rhythmic": "浣溪沙"
  }, 
  {
    "author": "張孝祥", 
    "paragraphs": [
      "霜日明宵水蘸空。", 
      "鳴鞘聲裏繡旗紅。", 
      "澹煙衰草有無中。", 
      "萬里中原烽火北，一尊濁酒戍樓東。", 
      "酒闌揮淚向悲風。"
    ], 
    "rhythmic": "浣溪沙"
  }, 
  {
    "author": "張孝祥", 
    "paragraphs": [
      "宮柳垂垂碧照空。", 
      "九門深處五雲紅。", 
      "朱衣只在殿當中。", 
      "細拈絲梢龍尾北，緩攜綸旨鳳池東。", 
      "阿婆三五笑春風。"
    ], 
    "rhythmic": "浣溪沙"
  }, 
  {
    "author": "張孝祥", 
    "paragraphs": [
      "日暖簾幃春畫長。", 
      "纖纖玉指動抨牀。", 
      "低頭佯不顧檀郎。", 
      "豆蔻枝頭雙蛺蝶，芙蓉花下兩鴛鴦。", 
      "壁間聞得唾茸香。"
    ], 
    "rhythmic": "浣溪沙"
  }, 
  {
    "author": "張孝祥", 
    "paragraphs": [
      "射策金門記昔年。", 
      "又交藩翰入陶甄。", 
      "不妨衣鉢再三傳。", 
      "粉淚但能添楚竹，羅巾誰解系吳船。", 
      "捧杯猶願小留連。"
    ], 
    "rhythmic": "浣溪沙"
  }, 
  {
    "author": "張孝祥", 
    "paragraphs": [
      "琪樹間瑤林。", 
      "春意深深。", 
      "梅花還被曉寒禁。", 
      "竹裏一枝斜向我，欲訴芳心。", 
      "樓外卷重陰。", 
      "玉界沈沈。", 
      "何人低唱醉泥金。", 
      "掠水飛來雙翠碧，應寄歸音。"
    ], 
    "rhythmic": "浪淘沙"
  }, 
  {
    "author": "張孝祥", 
    "paragraphs": [
      "溪練寫寒林。", 
      "雲重煙深。", 
      "樓高風惡酒難禁。", 
      "徙倚闌干誰共語，江上愁心。", 
      "清興滿山陰。", 
      "鴻斷魚沈。", 
      "一書何啻值千金。", 
      "獨扶瑤微弦欲斷，憑寄知音。"
    ], 
    "rhythmic": "浪淘沙"
  }, 
  {
    "author": "張孝祥", 
    "paragraphs": [
      "鈴索聲乾夜未央。", 
      "曲欄花影步淒涼。", 
      "莫道嶺南冬更暖。", 
      "君看。", 
      "梅花如雪月如霜。", 
      "見說牆西歌吹好，玉人扶坐勸飛觴。", 
      "老子婆婆成獨冷。", 
      "誰省。", 
      "自挑寒灺自添香。"
    ], 
    "rhythmic": "定風波"
  }, 
  {
    "author": "張孝祥", 
    "paragraphs": [
      "談子醉，獨立睨東風。", 
      "未試玉堂揮翰手，只今楚澤釣魚翁。", 
      "萬事舉杯空。", 
      "謀一笑，一笑與君同。", 
      "身老南山看射虎，眼高四海送飛鴻。", 
      "赤岸晚潮通。"
    ], 
    "rhythmic": "望江南・憶江南"
  }, 
  {
    "author": "張孝祥", 
    "paragraphs": [
      "朝元去，深殿扣瑤鍾。", 
      "天近月明黃道冷，參回鬥轉碧宵空。", 
      "身在九光中。", 
      "風露下，環佩響丁東。", 
      "玉案燒香縈翠鳳，鬆壇移影動蒼龍。", 
      "歸路海霞紅。"
    ], 
    "rhythmic": "望江南・憶江南"
  }, 
  {
    "author": "張孝祥", 
    "paragraphs": [
      "輕黃澹綠。", 
      "可人風韻閒裝束。", 
      "多情早是眉峯蹙。", 
      "一點秋波，閒裏觀人毒。", 
      "桃花庭院光陰速。", 
      "銅鞮誰唱大堤曲。", 
      "歸時想是櫻桃熟。", 
      "不道鞦韆，誰伴那人蹴。"
    ], 
    "rhythmic": "醉落魄・一斛珠"
  }, 
  {
    "author": "張孝祥", 
    "paragraphs": [
      "朔風弄月吹銀霰。", 
      "簾幕低垂三面。", 
      "酒入玉肌香軟。", 
      "壓得寒威斂。", 
      "檀槽乍拈麼絲慢。", 
      "彈得相思一半。", 
      "不道有人腸斷。", 
      "猶作聲聲顫。"
    ], 
    "rhythmic": "桃源憶故人"
  }, 
  {
    "author": "張孝祥", 
    "paragraphs": [
      "試問梅花何處好，與君藉草攜壺。", 
      "西園清夜片塵無。", 
      "一天雲破碎，兩樹玉扶疏。", 
      "誰擫昭華吹古怨，散花便滿衣裾。", 
      "只疑幽夢在清都。", 
      "星稀河影轉，霜重月華孤。"
    ], 
    "rhythmic": "臨江仙"
  }, 
  {
    "author": "張孝祥", 
    "paragraphs": [
      "試問宜樓樓下竹，年來應長新篁。", 
      "使君五嶺又三湘。", 
      "舊遊知好在，熟處更難忘。", 
      "尚念論心舒歗否，只今湖海相望。", 
      "遙憐陰過酒尊涼。", 
      "舉觴須酹我，門外是清江。"
    ], 
    "rhythmic": "臨江仙"
  }, 
  {
    "author": "張孝祥", 
    "paragraphs": [
      "花葉相遮相映。", 
      "雨過翠明金潤。", 
      "折得一枝歸，滿路清香成陣。", 
      "風韻。", 
      "風韻。", 
      "寄贈綺窗雲鬢。"
    ], 
    "rhythmic": "如夢令"
  }, 
  {
    "author": "張孝祥", 
    "paragraphs": [
      "絲金縷翠幡兒小。", 
      "裁羅拈線花枝嫋。", 
      "明日是新春。", 
      "春風生鬢雲。", 
      "吳霜看點點。", 
      "愁裏春來淺。", 
      "只願此花枝。", 
      "年年長帶伊。"
    ], 
    "rhythmic": "菩薩蠻"
  }, 
  {
    "author": "張孝祥", 
    "paragraphs": [
      "庭葉翻翻秋向晚。", 
      "涼砧敲月催金剪。", 
      "樓上已清寒。", 
      "不堪頻倚欄。", 
      "鄰翁開社甕。", 
      "喚客情意重。", 
      "不醉且無歸。", 
      "醉時歸路迷。"
    ], 
    "rhythmic": "菩薩蠻"
  }, 
  {
    "author": "張孝祥", 
    "paragraphs": [
      "恰則春來春又去。", 
      "憑誰說與春教住。", 
      "與問坐中人。", 
      "幾回迎送春。", 
      "明年春更好。", 
      "只怕人先老。", 
      "春去有來時。", 
      "願春長見伊。"
    ], 
    "rhythmic": "菩薩蠻"
  }, 
  {
    "author": "張孝祥", 
    "paragraphs": [
      "東風約略吹羅幕。", 
      "一檐細雨春陰薄。", 
      "試把杏花看。", 
      "溼紅嬌暮寒。", 
      "佳人雙玉枕。", 
      "烘醉鴛鴦錦。", 
      "折得最繁枝。", 
      "暖香生翠幃。"
    ], 
    "rhythmic": "菩薩蠻"
  }, 
  {
    "author": "張孝祥", 
    "paragraphs": [
      "琢成紅玉纖纖指。", 
      "十三絃上調新水。", 
      "一弄入雲聲。", 
      "月明天更青。", 
      "匆匆鶯語囀。", 
      "待寓昭君怨。", 
      "寄語莫重彈。", 
      "有人愁倚欄。"
    ], 
    "rhythmic": "菩薩蠻"
  }, 
  {
    "author": "張孝祥", 
    "paragraphs": [
      "玉龍細點三更月。", 
      "庭花影下餘殘雪。", 
      "寒色到書幃。", 
      "有人清夢迷。", 
      "牆西歌吹好。", 
      "燭暖香閨小。", 
      "多病怯杯觴。", 
      "不禁冬夜長。"
    ], 
    "rhythmic": "菩薩蠻"
  }, 
  {
    "author": "張孝祥", 
    "paragraphs": [
      "江山佳處留行客。", 
      "醉餘老眼迷空碧。", 
      "獨倚最高樓。", 
      "乾坤日夜浮。", 
      "微風吹笑語。", 
      "白日魚龍舞。", 
      "此意忽翩翩。", 
      "憑虛吾欲仙。"
    ], 
    "rhythmic": "菩薩蠻"
  }, 
  {
    "author": "張孝祥", 
    "paragraphs": [
      "雪消牆角收燈後。", 
      "野梅官柳春全透。", 
      "池閣又東風。", 
      "燭花燒夜紅。", 
      "一尊留好客。", 
      "敧盡闌干月。", 
      "已醉不須歸。", 
      "試聽烏夜啼。"
    ], 
    "rhythmic": "菩薩蠻"
  }, 
  {
    "author": "張孝祥", 
    "paragraphs": [
      "溶溶花月天如水。", 
      "闌干小倚東風裏。", 
      "夜久寂無人。", 
      "露濃花氣清。", 
      "悠然心獨喜。", 
      "此意如何意。", 
      "不似隱牆東。", 
      "燭花圍坐紅。"
    ], 
    "rhythmic": "菩薩蠻"
  }, 
  {
    "author": "張孝祥", 
    "paragraphs": [
      "暗潮清漲蒲塘晚。", 
      "斷雲不隔東歸眼。", 
      "堂上晚風涼。", 
      "藕花開處香。", 
      "夜航人不渡。", 
      "白鷺雙飛去。", 
      "待得月華生。", 
      "攜筇獨自行。"
    ], 
    "rhythmic": "菩薩蠻"
  }, 
  {
    "author": "張孝祥", 
    "paragraphs": [
      "縹緲飛來雙綵鳳。", 
      "雨疏雲淡撩清夢。", 
      "蘭薄未禁秋。", 
      "月華如水流。", 
      "採香溪上路。", 
      "愁滿參差樹。", 
      "獨倚晚樓風。", 
      "斷霞縈素空。"
    ], 
    "rhythmic": "菩薩蠻"
  }, 
  {
    "author": "張孝祥", 
    "paragraphs": [
      "蘼蕪白芷愁煙渚。", 
      "曲瓊細卷江南雨。", 
      "心事怯衣單。", 
      "樓高生晚寒。", 
      "雲鬢香霧溼。", 
      "翠袖悽餘泣。", 
      "春去有來時，春從沙際歸。"
    ], 
    "rhythmic": "菩薩蠻"
  }, 
  {
    "author": "張孝祥", 
    "paragraphs": [
      "十年長作江頭客。", 
      "檣竿又掛西風席。", 
      "白鳥去邊明。", 
      "楚山無數青。", 
      "倒冠仍落佩。", 
      "我醉君須醉。", 
      "試問識君不。", 
      "青山與白鷗。"
    ], 
    "rhythmic": "菩薩蠻"
  }, 
  {
    "author": "張孝祥", 
    "paragraphs": [
      "乳羝屬國歸來早。", 
      "知君膽大身猶小。", 
      "一節不須論。", 
      "功名看致君。", 
      "鎮西樓上酒。", 
      "父老爲公壽。", 
      "更祝太夫人。", 
      "年年封詔新。"
    ], 
    "rhythmic": "菩薩蠻"
  }, 
  {
    "author": "張孝祥", 
    "paragraphs": [
      "胭脂淺染雙珠樹。", 
      "東風到處嬌無數。", 
      "不語恨厭厭。", 
      "何人思故園。", 
      "故園花爛熳。", 
      "笑我歸來晚。", 
      "我老只思歸。", 
      "故園花雨時。"
    ], 
    "rhythmic": "菩薩蠻"
  }, 
  {
    "author": "張孝祥", 
    "paragraphs": [
      "吳波細卷東風急。", 
      "斜陽半落蒼煙溼。", 
      "一棹採菱歌。", 
      "倚欄人奈何。", 
      "天公憐好客。", 
      "酒面風吹白。", 
      "更引十玻璃。", 
      "月明騎鶴歸。"
    ], 
    "rhythmic": "菩薩蠻"
  }, 
  {
    "author": "張孝祥", 
    "paragraphs": [
      "冥濛秋夕溥清露。", 
      "玉繩耿耿銀潢注。", 
      "永夜滴銅壺。", 
      "月華樓影孤。", 
      "佳人紆絕唱。", 
      "翠幕叢宵上。", 
      "休勸玉東西。", 
      "烏鴉枝上啼。"
    ], 
    "rhythmic": "菩薩蠻"
  }, 
  {
    "author": "張孝祥", 
    "paragraphs": [
      "問訊湖邊春色，重來又是三年。", 
      "東風吹我過湖船。", 
      "楊柳絲絲拂面。", 
      "世路如今已慣，此心到處悠然。", 
      "寒光庭下水如天。", 
      "飛起沙鷗一片。"
    ], 
    "rhythmic": "西江月"
  }, 
  {
    "author": "張孝祥", 
    "paragraphs": [
      "風定灘聲未已，雨來篷底先知。", 
      "岸邊楊柳最憐伊。", 
      "憶得船兒曾系。", 
      "湖霧平吞白塔，茅檐自有青旗。", 
      "三杯村酒醉如泥。", 
      "天色寒呵且睡。"
    ], 
    "rhythmic": "西江月"
  }, 
  {
    "author": "張孝祥", 
    "paragraphs": [
      "冉冉寒生碧樹，盈盈露溼黃花。", 
      "故人玉節有光華。", 
      "高會仍逢戲馬。", 
      "萬事只今如夢，此身到處爲家。", 
      "與君相逢更天涯。", 
      "拼了茱萸醉把。"
    ], 
    "rhythmic": "西江月"
  }, 
  {
    "author": "張孝祥", 
    "paragraphs": [
      "諸老何煩薦口，先生自簡淵衷。", 
      "千年聖學有深功。", 
      "妙處無非日用。", 
      "已授一編圯下，卻須三顧隆中。", 
      "鴻鈞早晚轉春風。", 
      "我亦從君賈勇。"
    ], 
    "rhythmic": "西江月"
  }, 
  {
    "author": "張孝祥", 
    "paragraphs": [
      "慈母行封大國，老仙早上蓬山。", 
      "天憐陰德遍人間。", 
      "賜與還丹七返。", 
      "莫問清都紫府，長教綠鬢朱顏。", 
      "年年今日采衣斑。", 
      "兄弟同扶酒盞。"
    ], 
    "rhythmic": "西江月"
  }, 
  {
    "author": "張孝祥", 
    "paragraphs": [
      "不識平源太守，向來水北山人。", 
      "世間功業謾虧成。", 
      "華髮蕭蕭滿鏡。", 
      "幸有田園故里，聊分風月江城。", 
      "西湖西畔晚波平。", 
      "袖手時來照影。"
    ], 
    "rhythmic": "西江月", 
    "tags": [
      "西湖"
    ]
  }, 
  {
    "author": "張孝祥", 
    "paragraphs": [
      "樓外疏星印水，樓頭畫燭烘簾。", 
      "憑高舉酒恨厭厭。", 
      "徵路虛無指點。", 
      "酒興因君開闊，山容向我增添。", 
      "一鉤新月弄纖纖。", 
      "濃霧花房辦斂。"
    ], 
    "rhythmic": "西江月"
  }, 
  {
    "author": "張孝祥", 
    "paragraphs": [
      "滿載一船秋色，平鋪十里湖光。", 
      "波神留我看斜陽。", 
      "放起鱗鱗細浪。", 
      "明日風回更好，今宵露宿何妨。", 
      "水晶宮裏奏《霓裳》。", 
      "準擬岳陽樓上。"
    ], 
    "rhythmic": "西江月", 
    "tags": [
      "岳陽樓"
    ]
  }, 
  {
    "author": "張孝祥", 
    "paragraphs": [
      "窗戶青紅尚溼，主人已作歸期。", 
      "坐中賓客盡鄒枚。", 
      "盛事它年應記。", 
      "別酒深深但勸，離歌緩緩休催。", 
      "扁舟明日轉清溪。", 
      "好月相望千里。"
    ], 
    "rhythmic": "西江月"
  }, 
  {
    "author": "張孝祥", 
    "paragraphs": [
      "汗鑄九金神鼎，隋書小字蓮經。", 
      "剛風劫火轉清冥。", 
      "護守應煩仙聖。", 
      "昨夢歸來帝所，今朝壽我親庭。", 
      "只將此寶伴長生。", 
      "談笑中原底定。"
    ], 
    "rhythmic": "西江月"
  }, 
  {
    "author": "張孝祥", 
    "paragraphs": [
      "落日熔金萬頃，晴嵐洗劍雙鋒。", 
      "紫樞元是黑頭公。", 
      "佳處因君愈重。", 
      "分得湖光一曲，喚回廬嶽千峯。", 
      "清尊今夜偶然同。", 
      "早晚商巖有夢。"
    ], 
    "rhythmic": "西江月"
  }, 
  {
    "author": "張孝祥", 
    "paragraphs": [
      "疇昔通家事契，只今兩鎮交承。", 
      "起居樞密太夫人。", 
      "綠鬢斑衣相映。", 
      "乞得神仙九醞，祝教福祿千春。", 
      "臺星直上壽星明。", 
      "長見門闌鼎盛。"
    ], 
    "rhythmic": "西江月"
  }, 
  {
    "author": "張孝祥", 
    "paragraphs": [
      "佳人絕妙。", 
      "不惜千金頻買笑。", 
      "燕奼鶯嬌。", 
      "始遣清歌透碧宵。", 
      "主人好事。", 
      "更倒一尊留客醉。", 
      "我醉思家。", 
      "月滿南池欲漾花。"
    ], 
    "rhythmic": "減字木蘭花"
  }, 
  {
    "author": "張孝祥", 
    "paragraphs": [
      "一尊留夜。", 
      "賓蠟烘簾光激射。", 
      "凍合銅壺。", 
      "細聽冰檐夜剪酥。", 
      "清愁冉冉。", 
      "酒喚紅潮登玉臉。", 
      "明日重看。", 
      "玉界瓊樓特地寒。"
    ], 
    "rhythmic": "減字木蘭花"
  }, 
  {
    "author": "張孝祥", 
    "paragraphs": [
      "愛而不見。", 
      "立馬章臺空便面。", 
      "想像娉婷。", 
      "只恐丹青畫不成。", 
      "詩人老去。", 
      "恰要鶯鶯相伴住。", 
      "試與平章。", 
      "歲晚教人枉斷腸。"
    ], 
    "rhythmic": "減字木蘭花"
  }, 
  {
    "author": "張孝祥", 
    "paragraphs": [
      "阿誰曾見。", 
      "馬上牆陰通半面。", 
      "玉立娉婷。", 
      "一點靈犀寄目成。", 
      "明朝重去。", 
      "人在橫溪溪畔住。", 
      "喬木千章。", 
      "搖落霜風只斷腸。"
    ], 
    "rhythmic": "減字木蘭花"
  }, 
  {
    "author": "張孝祥", 
    "paragraphs": [
      "江頭送客。", 
      "楓葉荻花秋索索。", 
      "絃索休彈。", 
      "清淚無多怕溼衫。", 
      "故人相遇。", 
      "不醉如何歸得去。", 
      "我醉望歸。", 
      "煙滿空江月滿堤。"
    ], 
    "rhythmic": "減字木蘭花"
  }, 
  {
    "author": "張孝祥", 
    "paragraphs": [
      "春如有意。", 
      "未接年華春已至。", 
      "春事還新。", 
      "多得年時五日春。", 
      "春郊便綠。", 
      "只向臘前春已足。", 
      "屈指元宵。", 
      "正是新春二十朝。"
    ], 
    "rhythmic": "減字木蘭花"
  }, 
  {
    "author": "張孝祥", 
    "paragraphs": [
      "慈闈生日。", 
      "見說今年年九十。", 
      "戲彩盈門。", 
      "大底孩兒七個孫。", 
      "人間喜事。", 
      "只這一般難得似。", 
      "願我雙親。", 
      "都似君家太淑人。"
    ], 
    "rhythmic": "減字木蘭花"
  }, 
  {
    "author": "張孝祥", 
    "paragraphs": [
      "吹簫泛月。", 
      "往事悠悠休更說。", 
      "拍碎琉璃。", 
      "始覺從前萬事非。", 
      "清齊淨戒。", 
      "休作斷腸垂淚債。", 
      "識破囂塵。", 
      "作個逍遙物外人。"
    ], 
    "rhythmic": "減字木蘭花"
  }, 
  {
    "author": "張孝祥", 
    "paragraphs": [
      "人間奇絕。", 
      "只有梅花枝上雪。", 
      "有個人人。", 
      "梅樣風標雪樣新。", 
      "芳心不展。", 
      "嫩綠陰陰愁冉冉。", 
      "一笑相看。", 
      "試薦冰磐一點酸。"
    ], 
    "rhythmic": "減字木蘭花"
  }, 
  {
    "author": "張孝祥", 
    "paragraphs": [
      "枷花搦柳。", 
      "知道東君留意久。", 
      "慘綠愁紅。", 
      "憔悴都因一夜風。", 
      "輕狂蝴蝶。", 
      "擬欲扶持心又怯。", 
      "要免離披。", 
      "不告東君更告誰。"
    ], 
    "rhythmic": "減字木蘭花"
  }, 
  {
    "author": "張孝祥", 
    "paragraphs": [
      "光塵撲撲。", 
      "宮柳低迷綠。", 
      "鬥鴨闌干春詰曲。", 
      "簾額微風繡蹙。", 
      "碧雲輕翼無憑。", 
      "困來小倚銀屏。", 
      "楚夢未禁春晚，黃鸝猶自聲聲。"
    ], 
    "rhythmic": "清平樂"
  }, 
  {
    "author": "張孝祥", 
    "paragraphs": [
      "油幢畫戟。", 
      "玉鉉調春色。", 
      "勳閥諸郎俱第一。", 
      "風流前輩敵。", 
      "玉人雙鞚華□。", 
      "翠雲深處消搖。", 
      "有客留君東閣，時聞風下笙簫。"
    ], 
    "rhythmic": "清平樂"
  }, 
  {
    "author": "張孝祥", 
    "paragraphs": [
      "吹香嚼蕊。", 
      "獨立東風裏。", 
      "玉凍雲嬌天似水。", 
      "羞殺夭桃穠李。", 
      "如今見說闌干。", 
      "不禁月冷霜寒。", 
      "壠上驛程人遠，樓頭戍角聲乾。"
    ], 
    "rhythmic": "清平樂"
  }, 
  {
    "author": "張孝祥", 
    "paragraphs": [
      "英姿慷慨。", 
      "獨立風塵外。", 
      "湖海平生豪氣在。", 
      "行矣雲龍際會。", 
      "充庭蘭玉森森。", 
      "一觴共祝修鈴。", 
      "此地去天尺五，明年持櫜西清。"
    ], 
    "rhythmic": "清平樂"
  }, 
  {
    "author": "張孝祥", 
    "paragraphs": [
      "向來省戶。", 
      "謀國參伊呂。", 
      "暫借良籌非再舉。", 
      "談笑肅清三楚。", 
      "良辰上客徜佯。", 
      "奏篇猶記傳香。", 
      "此日一尊相屬，它時同在巖廊。"
    ], 
    "rhythmic": "清平樂"
  }, 
  {
    "author": "張孝祥", 
    "paragraphs": [
      "四到蘄州，今年更是逢重九。", 
      "應時納祐。", 
      "隨分開尊酒。", 
      "屢舞婆娑，醉我平生友。", 
      "休回首。", 
      "世間何有。", 
      "明月疏疏柳。"
    ], 
    "rhythmic": "點絳脣"
  }, 
  {
    "author": "張孝祥", 
    "paragraphs": [
      "綺燕高張，玉潭月麗玻璃滿。", 
      "旆霞行卷。", 
      "無復長安遠。", 
      "夏木陰陰，路嫋薰風轉。", 
      "空留戀。", 
      "細吹銀管。", 
      "別意隨聲緩。"
    ], 
    "rhythmic": "點絳脣"
  }, 
  {
    "author": "張孝祥", 
    "paragraphs": [
      "萱草榴花，畫堂永晝風清暑。", 
      "麝團菰黍。", 
      "助泛菖蒲醑。", 
      "兵闢神符，命續同心縷。", 
      "宜歡聚。", 
      "綺筵歌舞。", 
      "歲歲酬端午。"
    ], 
    "rhythmic": "點絳脣"
  }, 
  {
    "author": "張孝祥", 
    "paragraphs": [
      "雪月最相宜，梅雪都清絕。", 
      "去歲江南見雪時，月底梅花發。", 
      "今歲早梅開，依舊年時月。", 
      "冷豔孤光照眼明，只欠些兒雪。"
    ], 
    "rhythmic": "卜算子"
  }, 
  {
    "author": "張孝祥", 
    "paragraphs": [
      "晚煙斜日思悠悠。", 
      "西北有高樓。", 
      "十分準擬明月，還似去年遊。", 
      "飛玉斝，卷瓊鉤。", 
      "喚新愁。", 
      "姮娥貪共，暮雨朝雲，忘了中秋。"
    ], 
    "rhythmic": "訴衷情"
  }, 
  {
    "author": "張孝祥", 
    "paragraphs": [
      "亂紅深紫過羣芳。", 
      "初欲滅春光。", 
      "花王自有標格，塵外鎖韶陽。", 
      "留國豔，問仙鄉。", 
      "自天香。", 
      "翠幃遮日，紅燭通宵，與醉千場。"
    ], 
    "rhythmic": "訴衷情"
  }, 
  {
    "author": "張孝祥", 
    "paragraphs": [
      "一朵木犀花，珍重玉纖新摘。", 
      "插向遠山深處，佔十分秋色。", 
      "滿園桃李鬧春風，漫紅紅白白。", 
      "爭似淡妝嬌面，伴蓬萊仙客。"
    ], 
    "rhythmic": "好事近"
  }, 
  {
    "author": "張孝祥", 
    "paragraphs": [
      "萬瓦雪花浮，應是化工融結。", 
      "仍看牡丹初綻，有層層千葉。", 
      "鏤冰剪水更鮮明，說道真奇絕。", 
      "來報主人佳兆，慶我公還闋。"
    ], 
    "rhythmic": "好事近"
  }, 
  {
    "author": "張孝祥", 
    "paragraphs": [
      "曾到蘄州不，人人說使君。", 
      "使君才具合經綸。", 
      "小試邊城、早晚上星辰。", 
      "佳節重陽近，清歌午夜新。", 
      "舉杯相屬莫辭頻。", 
      "後日相思、我已是行人。"
    ], 
    "rhythmic": "南歌子"
  }, 
  {
    "author": "李處全", 
    "paragraphs": [
      "明月浸瑤碧，河漢水交流。", 
      "偏來照我，知我白髮不勝愁。", 
      "客裏山中三載，枕上人間一夢，曾憶到瀛洲。", 
      "矯首蓬壺路，兩腋已颼颼。", 
      "記扁舟，浮震澤，趁中秋。", 
      "垂虹亭上，與客千里快凝眸。", 
      "看劍引杯狂醉，飲水曲肱高臥，鵬鷃已同遊。", 
      "起舞三人耳，橫笛喚沙鷗。"
    ], 
    "rhythmic": "水調歌頭"
  }, 
  {
    "author": "李處全", 
    "paragraphs": [
      "落日暝雲合，客子意如何。", 
      "定知今日，封六巽二弄乾戈。", 
      "四望際天空闊，一葉凌濤掀舞，壯志未消磨。", 
      "爲向吳兒道，聽我扣舷歌。", 
      "我常欲，利劍戟，斬蛟鼉。", 
      "胡塵未掃，指揮壯士挽天河。", 
      "誰料半生憂患，成就如今老態，白髮逐年多。", 
      "對此貌無恐，心亦畏風波。"
    ], 
    "rhythmic": "水調歌頭"
  }, 
  {
    "author": "李處全", 
    "paragraphs": [
      "春事已如許，柳眼早依依。", 
      "故園桃李何似，芳蕊想團枝。", 
      "此地嵩高名裏，信美元非吾土。", 
      "清夢繞瀍洢。", 
      "扶杖欲行樂，還使我心悲。", 
      "對琴書，歌一闋，引千卮。", 
      "昔曾擊楫，今日投老嘆吾衰。", 
      "睡起推窗凝睇，失喜柔桑微綠，便擬作春衣。", 
      "搔首長吟處，此意有誰知。"
    ], 
    "rhythmic": "水調歌頭"
  }, 
  {
    "author": "李處全", 
    "paragraphs": [
      "微雨眼明處，春信著南枝。", 
      "百花頭上消息，爲我赴襟期。", 
      "松下凌霜古幹，竹外橫窗疏影，同是翠寒姿。", 
      "喚取我曹賞，莫使俗流知。", 
      "對風前，看雪後，總相宜。", 
      "碧天如洗，何許羌笛月邊吹。", 
      "一段出羣標格，合得水仙兄事，千古豫章詩。", 
      "鼎鼐付佳實，終待夢秋時。"
    ], 
    "rhythmic": "水調歌頭"
  }, 
  {
    "author": "李處全", 
    "paragraphs": [
      "飛雪已傳信，端葉未分枝。", 
      "莫嫌開晚，前月曾付小春期。", 
      "誰道梳風洗雨，不許調脂弄粉，容易涴天姿。", 
      "眼界未多見，鼻觀已先知。", 
      "昔西湖，今北客，各從宜。", 
      "要渠爛熳，趣得暖律爲渠吹。", 
      "猶記石亭攀折，渾似揚州觀賞，清興欲尋詩。", 
      "三嗅不離手，如得和篇時。"
    ], 
    "rhythmic": "水調歌頭", 
    "tags": [
      "西湖"
    ]
  }, 
  {
    "author": "李處全", 
    "paragraphs": [
      "今夕定何夕，今夕歲還除。", 
      "團欒兒女，盡情燈火照圍爐。", 
      "但惜年從節換，便覺身隨日老，蹤跡尚沈浮。", 
      "萬事古如此，聊作舊桃符。", 
      "任東風，吹縞鬢，戲臞儒。", 
      "韶顏壯齒，揹人去似隙中駒。", 
      "杯酌猶傾臘酒，漏箭已傳春夜，何處不歌呼。", 
      "惟願長窮健，命酹且歡娛。"
    ], 
    "rhythmic": "水調歌頭"
  }, 
  {
    "author": "李處全", 
    "paragraphs": [
      "樓觀數南國，煙雨壓東州。", 
      "溪山雄勝，天開圖畫肖瀛洲。", 
      "我破瀛洲客夢，來剖仙洲符竹，樂歲又云秋。", 
      "聊作幻師戲，肯遺後人愁。", 
      "趁佳時，招我輩，共凝眸。", 
      "君侯胸次邱壑，意匠付冥搜。", 
      "刻日落成華棟，對月難並清景，千丈素光流。", 
      "老子興何極，小子趣觥籌。"
    ], 
    "rhythmic": "水調歌頭"
  }, 
  {
    "author": "李處全", 
    "paragraphs": [
      "清曉高堂，春晚處、舊紅新綠。", 
      "聳曩昔、蟠桃初種，更並潭菊。", 
      "強健老人松下鶴，森榮孫子霜中竹。", 
      "看共持、壽斝祝期頤，傾醽醁。", 
      "烘晴晝，爐煙馥。", 
      "連永夜，笙歌簇。", 
      "喜一時歡意，何人兼足。", 
      "早願諸甥成宅相，便從明歲開湯沐。", 
      "向年年、今日度新腔，調仙曲。"
    ], 
    "rhythmic": "滿江紅"
  }, 
  {
    "author": "李處全", 
    "paragraphs": [
      "疇昔方壺遊戲地，羣仙步履相從。", 
      "明黃衫子御西風。", 
      "佩環金錯落，羽葆翠璁瓏。", 
      "騎鵠翩然歸去路，吹簫橫度青峯。", 
      "夜深河漢冷秋容。", 
      "前驅香十里，飄墜月輪東。"
    ], 
    "rhythmic": "臨江仙"
  }, 
  {
    "author": "李處全", 
    "paragraphs": [
      "一天春意，趁東皇幽賞，重飛端葉。", 
      "造物有心成偉觀，來伴紅蕖開徹。", 
      "桂魄初圓，梅腮全放，節物俱奇絕。", 
      "冷官門巷，望中北固樓堞。", 
      "遐想蓬底高人，擁衾無寐，九曲長增結。", 
      "我亦低窗翻蠹紙，失喜瑤花盈尺。", 
      "擁鼻孤吟，搔頭危坐，所欠惟佳客。", 
      "須君來此，臉紋相對生纈。"
    ], 
    "rhythmic": "念奴嬌"
  }, 
  {
    "author": "李處全", 
    "paragraphs": [
      "乳燕將雛，啼鶯求友，江南梅子黃時。", 
      "欲晴還雨，煙外看成絲。", 
      "迎袂風來夢隴，吹餅餌、香入書帷。", 
      "行吟處，溪翁說我，不似去年衰。", 
      "方池。", 
      "荷出水，朱榴倚檻，粉籜穿籬。", 
      "有吾曹我輩，把酒尋詩。", 
      "醉去黑甜一枕，爐煙嫋、花影斜暉。", 
      "家山樂，南窗寄傲，唯有晦庵知。"
    ], 
    "rhythmic": "滿庭芳"
  }, 
  {
    "author": "李處全", 
    "paragraphs": [
      "煙雨溟溟趁落成。", 
      "只應天欲稱佳名。", 
      "萬絲明滅青山映，匹素濃纖淥水縈。", 
      "民亦樂，美能並。", 
      "酒杯莫惜十分傾。", 
      "要知社下平生志，觴政聊須爲主盟。"
    ], 
    "rhythmic": "鷓鴣天"
  }, 
  {
    "author": "李處全", 
    "paragraphs": [
      "縹緲危樓百尺雄。", 
      "淡煙疏雨暗簾櫳。", 
      "偶妨清賞中秋夕，爲憶名言玉局翁。", 
      "賢達意，古今同。", 
      "涼天佳月會相逢。", 
      "老蟾一躍三千丈，卻喚姮娥駕閬風。"
    ], 
    "rhythmic": "鷓鴣天"
  }, 
  {
    "author": "李處全", 
    "paragraphs": [
      "九天圓月。", 
      "香塵碎玉，素濤翻雪。", 
      "石乳香甘，松風湯嫩，一時三絕。", 
      "清宵好盡歡娛，奈明日、扶頭怎說。", 
      "整頓頹山，殷勤春露，餘甘齒頰。"
    ], 
    "rhythmic": "柳梢青"
  }, 
  {
    "author": "李處全", 
    "paragraphs": [
      "餘甘齒頰。", 
      "酒□半酣，漏聲頻促。", 
      "月下傳呼，風前摻別，無因留客。", 
      "丁寧玉筍磨香，爲料理、十分醒著。", 
      "後會何時，前歡未盡，明朝重約。"
    ], 
    "rhythmic": "柳梢青"
  }, 
  {
    "author": "李處全", 
    "paragraphs": [
      "晦庵四至似天寬。", 
      "生計有心田。", 
      "閒弄爐薰茗碗，困尋紙帳蒲團。", 
      "商山橘隱，須彌芥納，容與湖天。", 
      "誰笑先生貧窶，東籬無數金錢。"
    ], 
    "rhythmic": "朝中措"
  }, 
  {
    "author": "李處全", 
    "paragraphs": [
      "薰風庭院燕雙飛。", 
      "園柳囀黃鸝。", 
      "是處蜂狂蝶亂，元來綠暗紅稀。", 
      "衫籠白苧，琴推綠綺，滿眼新詩。", 
      "好個江南風景，杜鵑猶自催歸。"
    ], 
    "rhythmic": "朝中措"
  }, 
  {
    "author": "李處全", 
    "paragraphs": [
      "杜鵑只管催歸去。", 
      "知渠教我歸何處。", 
      "故國淚生痕。", 
      "那堪枕上聞。", 
      "嚴裝吾已具。", 
      "泛宅吳中路。", 
      "弭棹喚東鄰。", 
      "江東日暮雲。"
    ], 
    "rhythmic": "菩薩蠻"
  }, 
  {
    "author": "李處全", 
    "paragraphs": [
      "晦庵老子修行久。", 
      "問禪金粟曾回首。", 
      "截竹是禪機。", 
      "吹破粟玉枝。", 
      "西湖秋好處。", 
      "承得昭陽露。", 
      "香透月輪低。", 
      "來薰打坐時。"
    ], 
    "rhythmic": "菩薩蠻", 
    "tags": [
      "西湖"
    ]
  }, 
  {
    "author": "李處全", 
    "paragraphs": [
      "四時皆有司花女。", 
      "杪秋猶見花如許。", 
      "想得紫金丹。", 
      "工夫造化間。", 
      "春鶯留弱羽。", 
      "更漬薔薇露。", 
      "莫取落英餐。", 
      "留供醉眼看。"
    ], 
    "rhythmic": "菩薩蠻"
  }, 
  {
    "author": "李處全", 
    "paragraphs": [
      "宋玉應當久斷腸。", 
      "滿城風雨盡重陽。", 
      "年年戲馬憶吾鄉。", 
      "催促東籬金蕊放，佳人更繡紫萸囊。", 
      "白衣纔到共飛觴。"
    ], 
    "rhythmic": "浣溪沙"
  }, 
  {
    "author": "李處全", 
    "paragraphs": [
      "窗戶風薰端午，樓臺月滿中秋。", 
      "陰晴寒暑總無憂。", 
      "幾事不如重九。", 
      "落帽何羞種種，看山都付悠悠。", 
      "黃花已作醉鄉遊。", 
      "夢覺黃花在手。"
    ], 
    "rhythmic": "西江月"
  }, 
  {
    "author": "李處全", 
    "paragraphs": [
      "婥婥妝樓紅袖，亭亭將閫青油。", 
      "東皇天巧世無儔。", 
      "定有司花妙手。", 
      "十里香風曉霽，千家綺陌春遊。", 
      "竹西路轉古揚州。", 
      "歌吹只應如舊。"
    ], 
    "rhythmic": "西江月"
  }, 
  {
    "author": "李處全", 
    "paragraphs": [
      "南國一分春色，東窗八面光風。", 
      "女兄歡笑酒尊同。", 
      "滿眼兒孫羣從。", 
      "但願年逾百歲，何妨時醉千鍾。", 
      "朱顏綠髮照青銅。", 
      "要看如龍如鳳。"
    ], 
    "rhythmic": "西江月"
  }, 
  {
    "author": "李處全", 
    "paragraphs": [
      "庭戶小光中，簾幕秋光裏。", 
      "曲沼綺疏橫，幾處新妝洗。", 
      "紅臉露輕勻，翠袖風頻倚。", 
      "鸞鑑不須開，自有窗前水。"
    ], 
    "rhythmic": "生查子"
  }, 
  {
    "author": "李處全", 
    "paragraphs": [
      "溫柔屬東西，和冷經三五。", 
      "幾夜德星明，果應荀陳聚。", 
      "分虎屈雄姿，展驥淹遐步。", 
      "除詔已塗芝，便看朝天去。"
    ], 
    "rhythmic": "生查子"
  }, 
  {
    "author": "李處全", 
    "paragraphs": [
      "今年菊早。", 
      "想到重陽花正好。", 
      "玉冷金寒。", 
      "全似東籬挹露看。", 
      "色莊香重。", 
      "直與梅花堪伯仲。", 
      "待喚淵明。", 
      "三友相從蓋爲傾。"
    ], 
    "rhythmic": "減字木蘭花"
  }, 
  {
    "author": "李處全", 
    "paragraphs": [
      "誰將翡翠。", 
      "閒屑黃金攄巧思。", 
      "綴就花鈿。", 
      "飛上秋雲入鬢蟬。", 
      "一枝斜倚。", 
      "披拂香風多少意。", 
      "午鏡重勻。", 
      "嬌額妝成宮樣新。"
    ], 
    "rhythmic": "減字木蘭花"
  }, 
  {
    "author": "李處全", 
    "paragraphs": [
      "更生觀盡。", 
      "雙璧蒹葭那敢並。", 
      "四海無人。", 
      "笑語從容許我親。", 
      "平生此客。", 
      "復與太丘登醉白。", 
      "病裏顰眉。", 
      "貪看惺惺騎馬歸。"
    ], 
    "rhythmic": "減字木蘭花"
  }, 
  {
    "author": "李處全", 
    "paragraphs": [
      "新涼襟袂冷然。", 
      "乍晴天。", 
      "風送誰家羌管、月便娟。", 
      "雲散盡，秋空碧，玉鉤懸。", 
      "洗耳時聽三弄、等團圓。"
    ], 
    "rhythmic": "相見歡"
  }, 
  {
    "author": "李處全", 
    "paragraphs": [
      "一番風雨一番涼。", 
      "炯秋光。", 
      "又重陽。", 
      "瀟灑東籬，渾學漢宮妝。", 
      "今日且須開口笑，花露嫋，鬢雲香。", 
      "潑醅新取淡鵝黃。", 
      "趁幽芳。", 
      "趣飛觴。", 
      "落帽當時，□發少年狂。", 
      "萬事破除惟有此，塵外客，醉中鄉。"
    ], 
    "rhythmic": "江城子"
  }, 
  {
    "author": "李處全", 
    "paragraphs": [
      "佳人偏愛菊花天。", 
      "玉釵金附蟬。", 
      "歌聲縹緲紫雲邊。", 
      "博山瀋水煙。", 
      "須斗酒，泛觥船。", 
      "乃翁能百篇。", 
      "高堂此會看年年。", 
      "夜深人醉眠。"
    ], 
    "rhythmic": "阮郎歸"
  }, 
  {
    "author": "李處全", 
    "paragraphs": [
      "春山寂。", 
      "佳人凝笑山南陌。", 
      "山南陌。", 
      "東風寒淺，絳羅衫窄。", 
      "闌干倚處雲如冪。", 
      "晚來雨過胭脂滴。", 
      "胭脂滴。", 
      "啼妝難勸，且須歡伯。"
    ], 
    "rhythmic": "憶秦娥"
  }, 
  {
    "author": "李處全", 
    "paragraphs": [
      "鶯花寂。", 
      "爲渠遊冶長安陌。", 
      "長安陌。", 
      "今朝風景，酒腸寬窄。", 
      "錦茵閒把薰籠冪。", 
      "嫩紅倚綠嬌如滴。", 
      "嬌如滴。", 
      "古今高詠，老泉仙伯。"
    ], 
    "rhythmic": "憶秦娥"
  }, 
  {
    "author": "李處全", 
    "paragraphs": [
      "香雪弄春妍，柳外黃昏池閣。", 
      "要看月華相映，卷東風簾幕。", 
      "更傾壺酒伴芳姿，名字勝桑落。", 
      "直與嶺梅兄弟，是醍醐酥酪。"
    ], 
    "rhythmic": "好事近"
  }, 
  {
    "author": "李處全", 
    "paragraphs": [
      "梨花過雨，已是春強半。", 
      "花惱欲顛狂，興渾在、鞦韆架畔。", 
      "搔頭無語，斜日上簾櫳，飛上下，語呢喃，又見雙雙燕。", 
      "魚吹細浪，鏡面搖歌扇。", 
      "籍草倒芳尊，親香茵、落紅千片。", 
      "追奔蝸角，回首醉初醒，逢節物，且歡娛，莫待流年換。"
    ], 
    "rhythmic": "驀山溪"
  }, 
  {
    "author": "李處全", 
    "paragraphs": [
      "春事憶松江，江上花無數。", 
      "一枕匆匆醉夢中，芳草臞庵路。", 
      "攜手度虹樑，洗眼看漁具。", 
      "鹽豆蓴羹是處無，早買扁舟去。"
    ], 
    "rhythmic": "卜算子"
  }, 
  {
    "author": "李處全", 
    "paragraphs": [
      "芍藥鬥新妝，楊柳飛輕雪。", 
      "著意留連不放春，已向東皇說。", 
      "況是謫仙家，自有長生訣。", 
      "方士呼來借玉蟾，要吸杯中月。"
    ], 
    "rhythmic": "卜算子"
  }, 
  {
    "author": "李處全", 
    "paragraphs": [
      "疏煙明淡雨膏如。", 
      "青入燒痕初。", 
      "開到無言桃李，春事喜敷腴。", 
      "隨杖履，有琴書。", 
      "酒盈壺。", 
      "風前花下，睡起醒時，著我籃輿。"
    ], 
    "rhythmic": "訴衷情"
  }, 
  {
    "author": "李處全", 
    "paragraphs": [
      "政餘春眷眷，首夏駸駸，清和時候。", 
      "曉色曈曨，瑞靄凝軒牖。", 
      "著子青梅，嫋枝紅藥，物物俱情厚。", 
      "綠倚朱弦，檀槽鐵撥，華堂稱壽。", 
      "季父高懷，慶鍾吾姊，富貴長年，自應兼有。", 
      "更看諸郎，謝砌芝蘭秀。", 
      "蚤晚成名，雁行親膝，無忌勝如舅。", 
      "沆瀣朝霞，蓬萊弱水，釀爲春酒。"
    ], 
    "rhythmic": "醉蓬萊"
  }, 
  {
    "author": "李處全", 
    "paragraphs": [
      "秋意生何許。", 
      "對玉鉤、微雲避舍，素風吹暑。", 
      "銀漢橋成天路穩，乾鵲聲聲媚嫵。", 
      "送仙杖、年年須度。", 
      "離合悲歡多少話，想今宵、繾綣難深訴。", 
      "千古恨，無新故。", 
      "聊須作意成歡緒。", 
      "爲佳時、金針戲把，翠觴頻舉。", 
      "莫念匆匆輕摻袂，天上元無間阻。", 
      "況好是、新涼庭戶。", 
      "倦客天涯磋老大，趁珠簾、繡額高樓處。", 
      "乞些巧，調兒女。"
    ], 
    "rhythmic": "賀新郎"
  }, 
  {
    "author": "李處全", 
    "paragraphs": [
      "心事知誰許。", 
      "政吾曹、摛辭弄翰，邀涼蠲暑。", 
      "節物於人俱可喜，今夕渠偏媚嫵。", 
      "笑曝腹、書生風度。", 
      "河鼓天孫非世俗，縱驚雲、急雨休輕訴。", 
      "憶傾蓋，便如故。", 
      "良辰歡意寬離緒。", 
      "稱仙家、瑤臺縹緲，霓裳掀舉。", 
      "應想塵寰空悵望，月路誰曾隔阻。", 
      "是處有、綺窗朱戶。", 
      "我愛五湖煙水闊，待扁舟，尋到搘機處。", 
      "訪婺女，共嬃女。"
    ], 
    "rhythmic": "賀新郎"
  }, 
  {
    "author": "李處全", 
    "paragraphs": [
      "香雪新苞偏勝韻。", 
      "領袖催花信。", 
      "華節良辰人有分。", 
      "看士女、旛垂鬢。", 
      "莫向春風尋舊恨。", 
      "樂事隨方寸。", 
      "眉壽故應天不吝。", 
      "浮大白、吾無悶。"
    ], 
    "rhythmic": "四和香・四犯令"
  }, 
  {
    "author": "李處全", 
    "paragraphs": [
      "年光箭脫無留計。", 
      "才過立春還守歲。", 
      "要知一歲已尋儂，聽打個驚人噴嚏。", 
      "椒盤薦壽休辭醉。", 
      "坐聽爆竹渾無寐。", 
      "明朝末後飲屠蘇，白髮從渠相點綴。"
    ], 
    "rhythmic": "玉樓春"
  }, 
  {
    "author": "李處全", 
    "paragraphs": [
      "和氣作春妍。", 
      "以作寒歸塞地天。", 
      "歲月翩翩人老矣，華顛。", 
      "膽冷更長自不眠。", 
      "節物映椒盤。", 
      "柏酒香浮白玉船。", 
      "捧勸大家相祝願，何言。", 
      "但願今年勝去年。"
    ], 
    "rhythmic": "南鄉子"
  }, 
  {
    "author": "韓仙姑", 
    "paragraphs": [
      "不憂貧，不念富。", 
      "大悟之人，開著波羅鋪。", 
      "內心真知無價寶，欲識真如，正照菩提路。", 
      "貪愛心，須除去。", 
      "清靜法身，直是堪憑據。", 
      "忍辱波羅爲妙樂，服了一圓，萬病都新愈。"
    ], 
    "rhythmic": "蘇幕遮"
  }, 
  {
    "author": "周頡", 
    "paragraphs": [
      "鄖城清勝壓湖湘。", 
      "人物鎮相望。", 
      "秀氣誰符楚澤，建安諸子文章。", 
      "東風得意，青雲路穩，好去騰驤。", 
      "要識登科次第，待看北斗光芒。"
    ], 
    "rhythmic": "朝中措"
  }, 
  {
    "author": "王彭年", 
    "paragraphs": [
      "人才七澤盛三湘。", 
      "前輩敢追望。", 
      "慚愧史君勸駕，杯前重賜篇章。", 
      "雷風斷送，魚龍變化，雲路蜚驤。", 
      "德意如何報稱，短歌莫寫毫芒。"
    ], 
    "rhythmic": "朝中措"
  }, 
  {
    "author": "李伯虎", 
    "paragraphs": [
      "史君清德比清湘。", 
      "妙政古相望。", 
      "閒暇恩波萬井，笑談風月千章。", 
      "殷勤勸駕，幾人懷德，刻意勝驤。", 
      "試問匣中長劍，也應增煥光芒。"
    ], 
    "rhythmic": "朝中措"
  }, 
  {
    "author": "丘崈", 
    "paragraphs": [
      "一雁破空碧，秋滿荻花洲。", 
      "淮山淡掃，欲顰眉黛喚人愁。", 
      "落日歸雲天外，目斷清江無際，浩蕩沒輕鷗。", 
      "有恨寄流水，無淚學羈囚。", 
      "望石城，思東府，話西州。", 
      "平蕪千里，古來佳處幾回秋。", 
      "歌舞當年何在，羅綺一時同盡，夢幻兩悠悠。", 
      "杯到莫停手，唯酒可忘憂。"
    ], 
    "rhythmic": "水調歌頭"
  }, 
  {
    "author": "丘崈", 
    "paragraphs": [
      "人物冠江左，正始有遺音。", 
      "謫仙風味，灑然那受一塵侵。", 
      "倚馬文章天與，霏屑談辭雲委，宣室爲虛襟。", 
      "小駐外臺節，聊屈濟時心。", 
      "記長庚，曾入夢，恰而今。", 
      "橙黃橘綠，可人風物是秋深。", 
      "九日明朝佳節，得得天教好景，供與醉時吟。", 
      "從此壽千歲，一歲一登臨。"
    ], 
    "rhythmic": "水調歌頭"
  }, 
  {
    "author": "丘崈", 
    "paragraphs": [
      "小隊擁龍節，三度過鱸鄉。", 
      "煙波萬頃，欸波縐溼斜陽。", 
      "何處漁舟唱晚，最是蘆花風斷，欸乃一聲長。", 
      "矯首望空闊，逸興墜微茫。", 
      "笑塵纓，何日許，濯滄浪。", 
      "天隨甫裏，相尋無處一淒涼。", 
      "會把水光山色，收入煙蓑短艇，勝世作清狂。", 
      "舉酒屬公子，富貴未渠央。"
    ], 
    "rhythmic": "水調歌頭"
  }, 
  {
    "author": "丘崈", 
    "paragraphs": [
      "一葉下林表，秋色滿蘅皋。", 
      "江風吹雨初過，天宇一何高。", 
      "蠟屐徑來堂上，倚杖け然長嘯，萬里看雲濤。", 
      "逸興浩無際，安得駕靈鰲。", 
      "嘆吾生，天地裏，一秋毫。", 
      "江山如傳，古來閱盡幾英豪。", 
      "回首只今何在，舉目依然風景，此意屬吾曹。", 
      "欲去重惆悵，鬆徑冷蕭騷。"
    ], 
    "rhythmic": "水調歌頭"
  }, 
  {
    "author": "丘崈", 
    "paragraphs": [
      "彩艦駕飛鷁，帆影漾江鄉。", 
      "肥梅天氣，一聲橫玉換新陽。", 
      "驚起沙汀鷗鷺，點破暮天寒碧，極目楚天長。", 
      "一抹殘霞外，雲斷水茫茫。", 
      "朔清風，歌白雪，和滄浪。", 
      "枕流亭館，昔年行處半荒涼。", 
      "我欲驂風遊戲，收拾煙波佳景，一一付詞章。", 
      "聞說洞天好，何處水中央。"
    ], 
    "rhythmic": "水調歌頭"
  }, 
  {
    "author": "丘崈", 
    "paragraphs": [
      "駐馬江頭，聊自放、塵勞蹤跡。", 
      "身漸老、尊前羞見，異鄉風物。", 
      "雪柳垂金旛勝小，釵頭又報春消息。", 
      "記去年、持酒覓新詞，人疏隔。", 
      "時序好，今猶昔。", 
      "攜賞處，空追憶。", 
      "都如夢才覺，悄然難覓。", 
      "且飲不須論許事，從今煞有佳天色。", 
      "但官閒、有酒便嬉遊，愁無益。"
    ], 
    "rhythmic": "滿江紅"
  }, 
  {
    "author": "丘崈", 
    "paragraphs": [
      "玉宇無塵，斜陽外、江樓佇立。", 
      "人正遠、騎鯨南去，笑言難挹。", 
      "冰雪生寒煙瘴冷，海山著處恩波溼。", 
      "問碧門、金闋待君來，何時入。", 
      "猶自有，新篇什。", 
      "應念我，相思急。", 
      "滿烏絲揮遍，麝煤香浥。", 
      "尊酒相逢佳□□，十年一夢長川吸。", 
      "想上都、風月未盟寒，追良集。"
    ], 
    "rhythmic": "滿江紅"
  }, 
  {
    "author": "丘崈", 
    "paragraphs": [
      "十載重遊，愧好在、吳中父老。", 
      "官事裏、空然癡絕，竟何曾了。", 
      "賴有平生知己地，全勝末路依劉表。", 
      "竟此身、還復雁門踦，寧論早。", 
      "篷仙語，開朕兆。", 
      "郇翰灑，增榮耀。", 
      "倚先聲風動，瞭然家曉。", 
      "翹館每煩塵想□，賓筵更著紅妝繞。", 
      "算從前、得此慰初心，於人少。"
    ], 
    "rhythmic": "滿江紅"
  }, 
  {
    "author": "丘崈", 
    "paragraphs": [
      "冠蓋吳中，羨來往、風流二老。", 
      "談笑處、清風滿座，倡酬不了。", 
      "琪樹相鮮崑閬裏，玉山高並雲煙表。", 
      "嘆□時、頓有古來無，功名早。", 
      "膺帝眷，符夢兆。", 
      "爲國鎮，騰光耀。", 
      "更寧容秀野，醉眠清曉。", 
      "麟組已聯方面重，袞衣行接天香繞。", 
      "許畸人、巾履奉英遊，榮多少。"
    ], 
    "rhythmic": "滿江紅"
  }, 
  {
    "author": "丘崈", 
    "paragraphs": [
      "楚甸雲收，歌舞地、依然江渚。", 
      "嗟往事、豪華無限，夢迴何許。", 
      "翠被那知思玉度，繡袿謾說爲行雨。", 
      "悄不禁、俯仰一淒涼，成千古。", 
      "吳蜀會，襟喉處。", 
      "據勝勢，開天府。", 
      "著詩書元帥，談笑尊俎。", 
      "步障月明翻鼓吹，華榱霧溼披窗戶。", 
      "把勝遊、都與舊風光，湔塵土。"
    ], 
    "rhythmic": "滿江紅"
  }, 
  {
    "author": "丘崈", 
    "paragraphs": [
      "平楚蒼然，煙靄外、飛鴻冥滅。", 
      "身老矣、登臨感慨，幾時當徹。", 
      "痛飲從教吹帽落，悲歌莫擊壺邊缺。", 
      "算人生、任運復何爲，傷情切。", 
      "功名事，休謾說。", 
      "渠有命，誰工拙。", 
      "且隨宜鬥健，強酬佳節。", 
      "九節從今知幾度，試看鏡裏頭如雪。", 
      "向醉中、贏取萬緣空，真蟬脫。"
    ], 
    "rhythmic": "滿江紅"
  }, 
  {
    "author": "丘崈", 
    "paragraphs": [
      "一番好景，近鶯花時候。", 
      "才過收燈便晴晝。", 
      "正熊羆、占夢日，戲彩稱觴，當此際，須信人間未有。", 
      "光華分瑞節，粉署蘭臺，誰出如公望郎右。", 
      "氣如虹，才吐鳳，指掌功名，餘事也，千載猶當不朽。", 
      "待闢國、清邊取封侯，看肘後、黃金印懸如鬥。"
    ], 
    "rhythmic": "洞仙歌"
  }, 
  {
    "author": "丘崈", 
    "paragraphs": [
      "江城梅柳，慣得春先處。", 
      "催趁風光上歌舞。", 
      "見九衢、車馬流水如龍，喧笑語，羅綺香塵載路。", 
      "歡娛多暇日，尊俎風流，重見承平舊官府。", 
      "有多少、佳麗事，墜珥遺簪，芳徑裏，瑟瑟珠璣翠羽。", 
      "好惜取、韶華醉連宵，更莫待、收燈酒闌人去。"
    ], 
    "rhythmic": "洞仙歌"
  }, 
  {
    "author": "丘崈", 
    "paragraphs": [
      "□□春□，□畫□□處。", 
      "十里紅蓮照歌舞。", 
      "望鰲山天際，寶篆翻空，看未了，涌出珠宮貝宇。", 
      "錦江橋那畔，羅綺重重，曲巷深坊暗香度。", 
      "玉相輝，花並豔，明月隨人，歸去也，零落珠璣翠羽。", 
      "先如許、風光更元宵，算卻好、圖將鳳城誇去。"
    ], 
    "rhythmic": "洞仙歌"
  }, 
  {
    "author": "丘崈", 
    "paragraphs": [
      "花中尤物，欲賦無佳句。", 
      "深染燕脂淺含露。", 
      "被春寒無賴，不放全開，才半吐，翻與留連妙處。", 
      "人間稱絕色，傾國傾城，試問太真似花否。", 
      "最娉婷，偏豔冶，百媚千嬌，誰道許，須要能歌解舞。", 
      "算費盡、春工到開時，甚卻付、連宵等閒風雨。"
    ], 
    "rhythmic": "洞仙歌"
  }, 
  {
    "author": "丘崈", 
    "paragraphs": [
      "豐肌膩體，雅淡仍嬌貴。", 
      "不與羣芳競姝麗。", 
      "向瓊林珠殿，獨佔春風，仙仗裏，曾奉三宮燕喜。", 
      "低迴如有恨，失意含羞，樂事繁華竟誰記。", 
      "應憐我，空老去，無句酬伊，吟未就，不覺東風又起。", 
      "鎮獨立黃昏怯輕寒，這情緒、年年共花憔悴。"
    ], 
    "rhythmic": "洞仙歌"
  }, 
  {
    "author": "丘崈", 
    "paragraphs": [
      "雨趣輕寒，風作秋聲，燕歸雁來。", 
      "動天涯羈思，登山臨水，驚心節物，極目煙埃。", 
      "客裏逢君，才同一笑，何遽言歸如此哉。", 
      "別離久，算不應興盡，卻棹船回。", 
      "主人下榻高齋。", 
      "更點檢笙歌頻宴開。", 
      "便留連不到，迎春見柳，也須小駐，度臘觀梅。", 
      "花上盈盈，閨中脈脈，應念胡麻正好栽。", 
      "從教去，正危闌望斷，小倚徘徊。"
    ], 
    "rhythmic": "沁園春"
  }, 
  {
    "author": "丘崈", 
    "paragraphs": [
      "匏繫彌年，江北江南，羨君去來。", 
      "笑山橫南浦，朝來爽致，文書堆案，胸次生埃。", 
      "放曠如君，拘縻如我，試問人生誰樂哉。", 
      "真難學，是得留且住，欲去須回。", 
      "何時竹屋茅齋。", 
      "去相傍爲鄰三徑開。", 
      "撰小窗臨水，危亭當巘，隨宜有竹，著處須梅。", 
      "坐讀黃庭，手援紫藟，一寸丹田時自栽。", 
      "當餘暇，更與君來往，林下徘徊。"
    ], 
    "rhythmic": "沁園春"
  }, 
  {
    "author": "丘崈", 
    "paragraphs": [
      "梅妝竹外。", 
      "未洗脣紅退。", 
      "酥臉膩，檀心碎。", 
      "臨溪閒自照，愛雪春猶帶。", 
      "沙路曉，亭亭淺立人無對。", 
      "似恨誰能會。", 
      "遲見江頭蓋。", 
      "和鼎事，終應在。", 
      "落殘知未免，韻勝何曾改。", 
      "牽醉夢，隨香欲渡三山海。"
    ], 
    "rhythmic": "千秋歲"
  }, 
  {
    "author": "丘崈", 
    "paragraphs": [
      "徵鴻天外。", 
      "風急驚飛退。", 
      "雲彩重，窗聲碎。", 
      "初凝鋪徑絮，漸卷隨車帶。", 
      "凝望處，巫山秀聳寒相對。", 
      "高臥傳都會。", 
      "茅屋傾冠蓋。", 
      "空往事，今誰在。", 
      "梅梢春意動，澤國年華改。", 
      "樓上好，與君浩蕩浮銀海。"
    ], 
    "rhythmic": "千秋歲"
  }, 
  {
    "author": "丘崈", 
    "paragraphs": [
      "窺檐窗外。", 
      "酒力衝寒退。", 
      "風絮亂，瓊瑤碎。", 
      "凌波爭繚繞，點舞相縈帶。", 
      "應愜當，凝香燕寢佳人對。", 
      "恰與花時會。", 
      "小阻尋芳蓋。", 
      "猶自得，春多在。", 
      "日烘梅柳競，翠入山林改。", 
      "但只恐，別離恨遠如雲海。"
    ], 
    "rhythmic": "千秋歲"
  }, 
  {
    "author": "丘崈", 
    "paragraphs": [
      "橫笛吹梅，記南樓夜月，疏蕊纖枝。", 
      "香塵軟紅自暖，不怕寒欺。", 
      "人歸夢悄，悵憑闌、密約深期。", 
      "身漸老，風流縱在，逢花那似當時。", 
      "東閣佔春宜早，甚開遲也似，雪屋疏籬。", 
      "須公彩毫度曲，錦帳題詩。", 
      "多應見我，怪尊前、華髮其誰。", 
      "煩道與，巡檐共笑，元是舊日相知。"
    ], 
    "rhythmic": "漢宮春"
  }, 
  {
    "author": "丘崈", 
    "paragraphs": [
      "聞說瓢泉，佔煙霏空翠，中著精廬。", 
      "旁連吹臺燕榭，人境清殊。", 
      "猶疑未足，稱主人、胸次恢疏。", 
      "天自與，相攸佳處，除今禹會應無。", 
      "選勝臥龍東畔，望篷萊對起，巖壑屏如。", 
      "秋風夜涼弄笛，明月邀予。", 
      "三英笑粲，更吳天、不隔蓴鱸。", 
      "新度曲，銀鉤照眼，爭看阿素工書。"
    ], 
    "rhythmic": "漢宮春"
  }, 
  {
    "author": "丘崈", 
    "paragraphs": [
      "蕊珠仙籍標名，絳紗覆玉雲霞裏。", 
      "鑾坡鳳掖，絲絇鳴佩，甘泉近侍。", 
      "濯柳臨春，飣梨照座，絕塵風味。", 
      "記青蒲、夜半論兵，萬人驚誦迴天意。", 
      "麟組遙臨萬里。", 
      "談笑處、江山增麗。", 
      "遐衝坐折，風流餘事，唯應燕喜。", 
      "新築沙堤，暫佔熊夢，恰經長至。", 
      "過佳辰獻壽，雙旌便好，作朝天計。"
    ], 
    "rhythmic": "水龍吟"
  }, 
  {
    "author": "丘崈", 
    "paragraphs": [
      "燭花漸暗，似夢來非夢，今夕何夕。", 
      "簾幕生香人醉裏，家住深深密密。", 
      "鬆客難爲，獨留無計，此意誰知得。", 
      "相看無語，可憐心緒如織。", 
      "緩轡踏月歸來，空餘襟袖，有多情脂澤。", 
      "淺笑輕顰追想處，眼底如今歷歷。", 
      "著意新詞，於人好語，過後應難必。", 
      "今宵酒醒，斷腸人正愁寂。"
    ], 
    "rhythmic": "念奴嬌"
  }, 
  {
    "author": "丘崈", 
    "paragraphs": [
      "鳴鳩乳燕。", 
      "春在梨花院。", 
      "重門鎮掩。", 
      "沈沈簾不卷。", 
      "紗窗紅日三竿，睡鴨餘香一線。", 
      "佳眠悄無人喚。", 
      "謾消遣。", 
      "行雲無定，楚雨難憑夢魂斷。", 
      "清明漸近，天涯人正遠。", 
      "儘教閒了鞦韆，覷著海棠開遍。", 
      "難禁舊愁新怨。"
    ], 
    "rhythmic": "撲蝴蝶"
  }, 
  {
    "author": "丘崈", 
    "paragraphs": [
      "聚春工，開絕豔，天巧信無比。", 
      "舊日京華，應也只如此。", 
      "等閒一尺嬌紅，燕脂微點，宛然印、昭陽玉指。", 
      "最好是。", 
      "樂歲臺府官閒，風流剩歡意。", 
      "痛飲連宵，花也爲人醉。", 
      "可堪銀燭燒殘，紅妝歸去，任春在、寶釵雲髻。"
    ], 
    "rhythmic": "祝英臺・祝英臺近"
  }, 
  {
    "author": "丘崈", 
    "paragraphs": [
      "輕煤一曲染霜紈。", 
      "小屏山。", 
      "有無間。", 
      "宛是西湖，雪後未晴天。", 
      "水外幾家籬落晚，半開關。", 
      "有梅花、傲峭寒。", 
      "漸看。", 
      "漸遠。", 
      "水瀰漫。", 
      "小舟輕，去又還。", 
      "野橋斷岸，隱蕭寺、□出晴巒。", 
      "憶得孤山，山下竹溪前。", 
      "佳致不妨隨處有，小窗閒，與詞人、伴醉眠。"
    ], 
    "rhythmic": "江城梅花引", 
    "tags": [
      "西湖"
    ]
  }, 
  {
    "author": "丘崈", 
    "paragraphs": [
      "清似水。", 
      "不了眼中供淚。", 
      "今宵忍聽唱陽關，暮雲千里。", 
      "可堪客裏送行人，家山空老春薺。", 
      "道別去、如許易。", 
      "離合定非人意。", 
      "幾年回首望龍門，近才御李。", 
      "也知追詔有來時，匆匆今見歸騎。", 
      "整弓刀，徒御喜。", 
      "舉離觴、飲釂無味。", 
      "端的慰人愁悴。", 
      "想天心，注倚方深，應是日日傳宣公來未。"
    ], 
    "rhythmic": "西河"
  }, 
  {
    "author": "丘崈", 
    "paragraphs": [
      "雨過涼生，風來香遠，柳塘池館清幽。", 
      "圓荷萬柄，芙蓉困倚輕柔。", 
      "暮霞映，日初收。", 
      "更滿意、綠密紅稠。", 
      "是牽情處，低迴照影，特地嬌羞。", 
      "惆悵好景難酬。", 
      "慰家山夢繞，十頃新秋。", 
      "庭空吏散，依然興在滄州。", 
      "未容短棹輕舟。", 
      "謾贏得、終日遲留。", 
      "笑空歸去，籃輿路轉，月上西樓。"
    ], 
    "rhythmic": "夜合花"
  }, 
  {
    "author": "丘崈", 
    "paragraphs": [
      "夕烽戍鼓。", 
      "悲涼江岸淮浦。", 
      "霧隱孤城，水荒沙聚。", 
      "人共語。", 
      "盡向來勝處。", 
      "謾懷古。", 
      "問柳津花渡。", 
      "露橋夜月，吹簫人在何許。", 
      "繚嬙望篽。", 
      "粉黛成黃土。", 
      "惟有江東注。", 
      "都無虜。", 
      "似舊時得否。"
    ], 
    "rhythmic": "垂絲釣"
  }, 
  {
    "author": "丘崈", 
    "paragraphs": [
      "鼓角清雄佔雲祲。", 
      "喜邊塵、今度還靜。", 
      "一線乍添，長覺皇州日永。", 
      "樓外崇牙影轉，擁千騎、歡聲萬井。", 
      "太平官府人初見，夢熊三佔佳景。", 
      "皇恩夜出天闈，雲章粲、鳳鸞飛動相映。", 
      "寶帶萬釘，與作今朝佳慶。", 
      "勳業如斯得也，況整頓、江淮大定。", 
      "這回恰好，歸朝去、共調金鼎。"
    ], 
    "rhythmic": "黃河清"
  }, 
  {
    "author": "丘崈", 
    "paragraphs": [
      "風傳芳信，曉色便清霽。", 
      "簾幕護春寒，篆香溫、笙簧韻美。", 
      "使華容與，星動帝王州，花上臉，柳邊眉，競報佔熊喜。", 
      "歡娛好是，玉塞無塵起。", 
      "鞭計小遲留，要長折、遐衝萬里。", 
      "傳聞有詔，宣室待歸來，醽醁滿，叵羅深，莫負春蔥指。"
    ], 
    "rhythmic": "驀山溪"
  }, 
  {
    "author": "丘崈", 
    "paragraphs": [
      "懷抱環奇懶叩閽。", 
      "朝陽獨賦遠人村。", 
      "即看飛下芝封詔，會見趣歸金馬門。", 
      "今夕飲，拼濡裙。", 
      "一時尊俎盡詩人。", 
      "唯餘阿買真才劣，醉後猶能寫八分。"
    ], 
    "rhythmic": "鷓鴣天"
  }, 
  {
    "author": "丘崈", 
    "paragraphs": [
      "陸海蓬壺自有山。", 
      "光風霽月未應慳。", 
      "但將歌舞酬佳節，卻信陰晴是等閒。", 
      "花照夜，燭烘盤。", 
      "明年公更酒腸寬。", 
      "奉陪黃傘傳柑宴，莫望紅妝擁座歡。"
    ], 
    "rhythmic": "鷓鴣天"
  }, 
  {
    "author": "丘崈", 
    "paragraphs": [
      "準擬關門度一秋。", 
      "強扶衰病起相酬。", 
      "不辭酩酊還吹帽，自笑鬅鬙怯露頭。", 
      "江日晚，更遲留。", 
      "爭傳五馬足風流。", 
      "論車載酒渾閒事，著籠藏花說未休。"
    ], 
    "rhythmic": "鷓鴣天"
  }, 
  {
    "author": "丘崈", 
    "paragraphs": [
      "兩兩維舟近柳堤。", 
      "菱歌迤邐過前溪。", 
      "曲中自訴衷腸事，岸上行人那得知。", 
      "金齒屐，翠雲篦。", 
      "女蘿爲帶蕙爲衣。", 
      "惜花貪折歸時晚，急槳相呼入翠微。"
    ], 
    "rhythmic": "鷓鴣天"
  }, 
  {
    "author": "丘崈", 
    "paragraphs": [
      "玳瑁宴中見綠珠。", 
      "淡然高韻勝施朱。", 
      "揉蘭霧縠薔薇淺，半露冰肌玉不如。", 
      "餐秀色，味膚腴。", 
      "輕紅端合與爲奴。", 
      "只愁宴罷翻成恨，贏得偏憐不似初。"
    ], 
    "rhythmic": "鷓鴣天"
  }, 
  {
    "author": "丘崈", 
    "paragraphs": [
      "水滿平湖香滿路。", 
      "繞重城、藕花無數。", 
      "小艇紅妝，疏簾輕蓋，煙柳畫橋斜渡。", 
      "恣樂追涼忘日暮。", 
      "簫鼓動、月明人去。", 
      "猶有清歌，隨風迢遞，聲在芰荷深處。"
    ], 
    "rhythmic": "夜行船"
  }, 
  {
    "author": "丘崈", 
    "paragraphs": [
      "一舸鴟夷雲水路。", 
      "貪遊戲、悄忘塵數。", 
      "明月長隨，清風滿載，那向急流爭渡。", 
      "邂逅占星來已暮。", 
      "芝封待、卻催歸處。", 
      "倚玉蒹葭，論文尊俎，回首笑談何處。"
    ], 
    "rhythmic": "夜行船"
  }, 
  {
    "author": "丘崈", 
    "paragraphs": [
      "飛舄朝天雲作路。", 
      "長安近、更無程數。", 
      "梧竹當年，絲綸弈世，咫尺鳳池平渡。", 
      "青眼相逢何太暮。", 
      "眉黃透、卻愁君去。", 
      "官事無多，豐年有暇，莫負賞心佳處。"
    ], 
    "rhythmic": "夜行船"
  }, 
  {
    "author": "丘崈", 
    "paragraphs": [
      "萬柄荷花紅繞路。", 
      "錦連空、望無層數。", 
      "照水旌旗，臨風鼓吹，行遍月橋煙渡。", 
      "堪笑年華今已暮。", 
      "身西上、夢魂東去。", 
      "一曲亭邊，五雲門外，猶記最花多處。"
    ], 
    "rhythmic": "夜行船"
  }, 
  {
    "author": "丘崈", 
    "paragraphs": [
      "天上玉卮稱萬壽，人間湛露初勻。", 
      "種萱堂上閱青春。", 
      "薰風頻送喜，同日拜絲綸。", 
      "班在蕊珠仙綴立，等閒歷遍燕秦。", 
      "紫皇先付與佳名。", 
      "宜家更宜國，宜子又宜孫。"
    ], 
    "rhythmic": "臨江仙"
  }, 
  {
    "author": "丘崈", 
    "paragraphs": [
      "時節近中秋，桂花天氣。", 
      "憶得熊羆夢呈瑞。", 
      "向來三度，恨被一官縈繫。", 
      "今朝稱壽，也休辭醉。", 
      "斑衣戲彩，薄羅初試。", 
      "華髮雙親剩歡喜。", 
      "功名榮貴，未要匆匆深計。", 
      "一杯先要祝，千百歲。"
    ], 
    "rhythmic": "感皇恩"
  }, 
  {
    "author": "丘崈", 
    "paragraphs": [
      "梅子著花當獻壽。", 
      "得得天工，有意還知否。", 
      "教在歲寒雙雪後。", 
      "長年不羨鬆筠茂。", 
      "莫厭杯深歌舞奏。", 
      "約略絲綸，正是來時候。", 
      "富貴明年公自有。", 
      "天香公燭黃封酒。"
    ], 
    "rhythmic": "蝶戀花"
  }, 
  {
    "author": "丘崈", 
    "paragraphs": [
      "鼓吹東方天欲曉。", 
      "打徹伊州，梅柳都開了。", 
      "盡道鄞江春許早。", 
      "使君未到春先到。", 
      "號令只憑花信報。", 
      "旗壘精明，家世臨淮妙。", 
      "遙想明年元夕好。", 
      "玉人更著華燈照。"
    ], 
    "rhythmic": "蝶戀花"
  }, 
  {
    "author": "丘崈", 
    "paragraphs": [
      "逼砌筠窗圍小院。", 
      "日照花枝，疏影重重見。", 
      "金鴨無風香自暖。", 
      "臘寒才比春寒淺。", 
      "畫景溫溫烘筆硯。", 
      "閒把安西，六紙都臨遍。", 
      "茗碗不禁幽夢遠。", 
      "鵲來喚起斜陽晚。"
    ], 
    "rhythmic": "蝶戀花"
  }, 
  {
    "author": "丘崈", 
    "paragraphs": [
      "瀟灑佳人淡淡妝。", 
      "特地凌寒，秀出孤芳。", 
      "雪爲肌體練爲裳。", 
      "韻處天姿，不御鉛黃。", 
      "古樣銅壺溼篆章。", 
      "淺浸橫斜，淨幾明窗。", 
      "何妨三弄點苔蒼。", 
      "但有疏枝，依舊清香。"
    ], 
    "rhythmic": "一翦梅"
  }, 
  {
    "author": "丘崈", 
    "paragraphs": [
      "畏暑只嫌秋較晚。", 
      "不道玉樓人漸遠。", 
      "此情那解卻清涼，腸欲斷。", 
      "愁無限。", 
      "安得冰壺還照眼。", 
      "妙舞蹁躚歌宛轉。", 
      "走遍京華何處見。", 
      "清眠無夢到西州，餘香淺。", 
      "銀鉤軟。", 
      "唯仗錦書聊自遣。"
    ], 
    "rhythmic": "天仙子"
  }, 
  {
    "author": "丘崈", 
    "paragraphs": [
      "晚風斜日折梅花。", 
      "樓外卷殘霞。", 
      "領略一城春氣，華燈十萬人家。", 
      "輕衫短帽，風前趁馬，月下隨車。", 
      "道個小來腳定，那人笑隔籠紗。"
    ], 
    "rhythmic": "朝中措"
  }, 
  {
    "author": "丘崈", 
    "paragraphs": [
      "幾回相與嘆高才。", 
      "忽報馭風來。", 
      "誰道亟朝天闋，更能同上春臺。", 
      "主人早晚，班聯玉筍，行聽連催。", 
      "湖上飽賡新唱，思堂快瀉深杯。"
    ], 
    "rhythmic": "朝中措"
  }, 
  {
    "author": "丘崈", 
    "paragraphs": [
      "尊前賓主角多才。", 
      "亦許我同來。", 
      "詩思競翻三峽，酒狂欲拗連臺。", 
      "身閒有限，莫辭光景，刻燭相催。", 
      "沙路即看聯轡，上林趁賞流杯。"
    ], 
    "rhythmic": "朝中措"
  }, 
  {
    "author": "丘崈", 
    "paragraphs": [
      "壺邊擊斷歌無節。", 
      "山川一帶傷情切。", 
      "依舊石頭城。", 
      "夕陽天外明。", 
      "行人誰是侶。", 
      "遺唱今何許。", 
      "對酒轉愁多。", 
      "愁多奈酒何。"
    ], 
    "rhythmic": "菩薩蠻"
  }, 
  {
    "author": "丘崈", 
    "paragraphs": [
      "秋聲夜到秋香園。", 
      "重簾拭卷都開遍。", 
      "只似舊時香。", 
      "更添些子黃。", 
      "綺窗人共賦。", 
      "猶憶分香句。", 
      "別後幾回秋。", 
      "見花空復愁。"
    ], 
    "rhythmic": "菩薩蠻"
  }, 
  {
    "author": "丘崈", 
    "paragraphs": [
      "雲林帶水山橫閣。", 
      "故人去盡添蕭索。", 
      "反照射微茫。", 
      "臨分愁夕陽。", 
      "傳柑當令節。", 
      "連璧朝天闋。", 
      "還有雁西飛。", 
      "慰人新別離。"
    ], 
    "rhythmic": "菩薩蠻"
  }, 
  {
    "author": "丘崈", 
    "paragraphs": [
      "恰好輕篷短棹，絕勝錦纜牙檣。", 
      "一聲橫笛起微茫。", 
      "十里紅蓮步障。", 
      "小待山頭吐月，何妨說劍杯長。", 
      "更看風露洗湖光。", 
      "水底金盤滉漾。"
    ], 
    "rhythmic": "西江月"
  }, 
  {
    "author": "丘崈", 
    "paragraphs": [
      "明日又還重九，黃昏小雨疏風。", 
      "菊英萸糝一尊同。", 
      "付與今宵號夢。", 
      "寒意梧桐葉上，客愁畫角聲中。", 
      "小樓何日卻從容。", 
      "千里此情應共。"
    ], 
    "rhythmic": "西江月"
  }, 
  {
    "author": "丘崈", 
    "paragraphs": [
      "雨晴風定。", 
      "一任春寒逞。", 
      "要勒羣芳未醒。", 
      "不廢梅花，晚來妝面靚。", 
      "曲闌斜憑。", 
      "水欄臨清鏡。", 
      "翠竹簫騷相映。", 
      "付與幽人，巡池看弄影。"
    ], 
    "rhythmic": "梅弄影"
  }, 
  {
    "author": "丘崈", 
    "paragraphs": [
      "東風罨岸進船難。", 
      "酒醒篆香殘。", 
      "不堪客裏無緒，那更晚來寒。", 
      "思往事，耿無眠。", 
      "掩屏山。", 
      "夜深人靜，何處一聲，月子彎彎。"
    ], 
    "rhythmic": "訴衷情"
  }, 
  {
    "author": "丘崈", 
    "paragraphs": [
      "素衣蒼狗不成妍。", 
      "何意妒蟬娟。", 
      "不知高處難掩，終自十分圓。", 
      "涵萬象，獨當天。", 
      "照無邊。", 
      "乾坤呈露，何況人間，大地山川。"
    ], 
    "rhythmic": "訴衷情"
  }, 
  {
    "author": "丘崈", 
    "paragraphs": [
      "芙蓉深徑小肩輿。", 
      "相併語徐徐。", 
      "紅妝著處迎笑，遮路索踟躕。", 
      "錦步障，繡儲胥。", 
      "繞重湖。", 
      "更添月照，人面花枝，疑在蓬壺。"
    ], 
    "rhythmic": "訴衷情"
  }, 
  {
    "author": "丘崈", 
    "paragraphs": [
      "十分風味似詩人。", 
      "有些子太清生。", 
      "只應最嫌俗子，消瘦卻盈盈。", 
      "風乍靜，雪初晴。", 
      "月微明。", 
      "泊然疏淡，莫是無情，作個關情。"
    ], 
    "rhythmic": "訴衷情"
  }, 
  {
    "author": "丘崈", 
    "paragraphs": [
      "翠竹如屏，淺山如畫。", 
      "小池面、危橋一跨。", 
      "著棕亭臨水，宛然郊野。", 
      "竹籬茅舍。", 
      "好是天寒，倍添幽雅。", 
      "正雪意、垂垂欲下。", 
      "更朦朧月影，弄明初夜。", 
      "梅花動也。"
    ], 
    "rhythmic": "錦帳春"
  }, 
  {
    "author": "丘崈", 
    "paragraphs": [
      "風又雨。", 
      "吹面落花紅舞。", 
      "把酒不禁春思苦。", 
      "別離聞杜宇。", 
      "疊嶂樓頭佳處。", 
      "猶想襞箋容與。", 
      "思入雲山便好語。", 
      "莫辭頻寄取。"
    ], 
    "rhythmic": "謁金門"
  }, 
  {
    "author": "丘崈", 
    "paragraphs": [
      "槐陰綠。", 
      "簾卷翠屏山曲。", 
      "照眼冰壺寒並玉。", 
      "賜衣便霧縠。", 
      "熊夢又驚初卜。", 
      "好在掖垣梧竹。", 
      "應訝人歸猶未速。", 
      "已頒新詔墨。"
    ], 
    "rhythmic": "謁金門"
  }, 
  {
    "author": "丘崈", 
    "paragraphs": [
      "羅袖薄。", 
      "玉臂鏤花金約。", 
      "起晚欠伸蓮步弱。", 
      "倚牀嬌韻惡。", 
      "獨自青樓珠箔。", 
      "怎向日長花落。", 
      "門掩東風春寂寞。", 
      "誤人瞋喜鵲。"
    ], 
    "rhythmic": "謁金門"
  }, 
  {
    "author": "丘崈", 
    "paragraphs": [
      "花雨潤。", 
      "煙鎖玉爐香韻。", 
      "笑度華年春不盡。", 
      "壽觴寒食近。", 
      "甲子才週一瞬。", 
      "爭羨珠顏青鬢。", 
      "咫尺朝元仙路穩。", 
      "碧雲新有信。"
    ], 
    "rhythmic": "謁金門"
  }, 
  {
    "author": "丘崈", 
    "paragraphs": [
      "空澗落鳴泉，千騎雨霖衣鐵。", 
      "金奏欲終人醉，有玉聲清越。", 
      "夜深纖手怯輕寒，餘韻寄愁絕。", 
      "玉樹夢迴何處，但滿庭霜月。"
    ], 
    "rhythmic": "好事近"
  }, 
  {
    "author": "丘崈", 
    "paragraphs": [
      "整整一冬晴，雨後不論朝夕。", 
      "麥隴救得一半，莫妨他寒食。", 
      "試看天氣定乘除，寬更待三日。", 
      "桃李且須寧耐，有無邊春色。"
    ], 
    "rhythmic": "好事近"
  }, 
  {
    "author": "丘崈", 
    "paragraphs": [
      "鐵鎖星橋永夜通。", 
      "萬家簾幕度香風。", 
      "俊遊人在笑聲中。", 
      "羅綺十行眉黛綠，銀花千炬簇蓮紅。", 
      "座中爭看黑頭公。"
    ], 
    "rhythmic": "浣溪沙"
  }, 
  {
    "author": "丘崈", 
    "paragraphs": [
      "勝子幡兒嫋鬢雲。", 
      "釵頭絕唱舊曾聞。", 
      "江城喜見又班春。", 
      "拂柳和風初有信，欺梅殘雪已無痕。", 
      "只應笑語作春溫。"
    ], 
    "rhythmic": "浣溪沙"
  }, 
  {
    "author": "丘崈", 
    "paragraphs": [
      "瀟灑無湖仙。", 
      "踏遍塵寰。", 
      "吟哦長憶兩鬆閒。", 
      "邂逅天涯還一笑，璧合珠連。", 
      "風采照衰殘。", 
      "妙語冷然。", 
      "妓圍香暖簇金蟬。", 
      "端爲故人情未減，醉玉頹山。"
    ], 
    "rhythmic": "浪淘沙"
  }, 
  {
    "author": "丘崈", 
    "paragraphs": [
      "月殿移根入帝鄉。", 
      "風流猶是舊時妝。", 
      "猩血染成丹杏臉。", 
      "濃點。", 
      "鬱金籠就赭衣黃。", 
      "浪說錦城元自少。", 
      "不道。", 
      "只今何啻五枝芳。", 
      "試問司花誰是主。", 
      "傳語。", 
      "且煩都與十分香。"
    ], 
    "rhythmic": "定風波"
  }, 
  {
    "author": "丘崈", 
    "paragraphs": [
      "翠被怯輕寒，花氣撩幽夢。", 
      "夢躡飛雲駕綵鸞，驚覺花枝動。", 
      "宿酒未全醒，屋角聞晴哢。", 
      "愛著荼シ徹骨香，嗅了還重□。"
    ], 
    "rhythmic": "卜算子"
  }, 
  {
    "author": "丘崈", 
    "paragraphs": [
      "風佩珊珊。", 
      "雲屏曲曲，愁絕春慳。", 
      "無奈餘寒。", 
      "半醒宿酒，御夾成單。", 
      "深沈院落人閒。", 
      "憑闌處、眉顰黛殘。", 
      "彩筆慵拈。", 
      "新聲微度，興入雲山。"
    ], 
    "rhythmic": "柳梢青"
  }, 
  {
    "author": "丘崈", 
    "paragraphs": [
      "花落花開，等閒不管流年度。", 
      "舊遊何處。", 
      "淺立空凝佇。", 
      "驚拍欄干，忍見春將暮。", 
      "憑風絮。", 
      "爲人飛去。", 
      "散作愁無數。"
    ], 
    "rhythmic": "點絳脣"
  }, 
  {
    "author": "丘崈", 
    "paragraphs": [
      "碧玉槎椏金粟小。", 
      "山路驚秋老。", 
      "倒倚溼寒煙，似怯秋風，閣淚啼清曉。", 
      "銅壺冷浸宜深窈。", 
      "人試新妝巧。", 
      "雲鬢一枝斜，小閣幽窗，是處都香了。"
    ], 
    "rhythmic": "醉花陰"
  }, 
  {
    "author": "丘崈", 
    "paragraphs": [
      "風雨驟，妒花黃。", 
      "忽斜陽。", 
      "急手打開君會否，是伊涼。", 
      "深深密密傳觴。", 
      "似差勝、落帽清狂。", 
      "滿引休辭還醉倒，卻何妨。"
    ], 
    "rhythmic": "愁倚闌・春光好"
  }, 
  {
    "author": "丘崈", 
    "paragraphs": [
      "門外綺羅入繡。", 
      "堂上華燈入晝。", 
      "領略一番春，共醉連宵歌酒。", 
      "今後。", 
      "今後。", 
      "如此遨頭少有。"
    ], 
    "rhythmic": "如夢令"
  }, 
  {
    "author": "丘崈", 
    "paragraphs": [
      "小小峯巒對起。", 
      "芳樹重重相倚。", 
      "清溜繞階除，聊備一池春水。", 
      "遊戲。", 
      "遊戲。", 
      "適意隨緣足矣。"
    ], 
    "rhythmic": "如夢令"
  }, 
  {
    "author": "丘崈", 
    "paragraphs": [
      "憎人虎豹守天關。", 
      "嗟蜀道、十分難。", 
      "說與沐猴冠。", 
      "這富貴、於人怎謾。", 
      "忘形尊俎，能言桃李，日日在東山。", 
      "不醉有餘歡。", 
      "唱好個、風流謝安。"
    ], 
    "rhythmic": "太常引"
  }, 
  {
    "author": "朱晞顏", 
    "paragraphs": [
      "影落三秋月，寒生六月霜。", 
      "是誰幻出玉篔簹。", 
      "乞與一枝和雪、釣灕湘。", 
      "勁節依琳館，虛心漏草堂。", 
      "筆端元自有雌黃。", 
      "疑是化龍蜚到、葛仙旁。"
    ], 
    "rhythmic": "南歌子"
  }, 
  {
    "author": "呂勝己", 
    "paragraphs": [
      "月晃西窗，風掀斗帳，曉來夢迴。", 
      "見滿川驚鷺，長空瑞鶴，聯翩來下，翔舞徘徊。", 
      "旋放金磐承積塊，更輕撼瓊壺撩凍澌。", 
      "氈幃小，近寶爐獸炭，瀋水蘭煤。", 
      "寒威。", 
      "酒力相欺。", 
      "薦綠蟻霜螯左右持。", 
      "問歲歲禎祥，如何中斷，年年梅月，因甚愆期。", 
      "上紺碧樓，城高百尺，看白玉虯龍奔四圍。", 
      "紛爭罷，正殘鱗敗甲，天上交飛。"
    ], 
    "rhythmic": "沁園春"
  }, 
  {
    "author": "呂勝己", 
    "paragraphs": [
      "山翁可是愛登臺。", 
      "看雲日幾回。", 
      "恨無語似謫仙才。", 
      "空教雲去來。", 
      "思往事，引深杯。", 
      "長歌感壯懷。", 
      "霜風晚下掃陰霾。", 
      "天心寶鑑開。"
    ], 
    "rhythmic": "醉桃源・阮郎歸"
  }, 
  {
    "author": "呂勝己", 
    "paragraphs": [
      "馬蹄西路賞春妍。", 
      "重來十五年。", 
      "好山如帶水如環。", 
      "紅樓罨畫閒。", 
      "人易老，景如前。", 
      "停杯俯逝川。", 
      "歸舟回首望雲煙。", 
      "秦人隔洞天。"
    ], 
    "rhythmic": "醉桃源・阮郎歸"
  }, 
  {
    "author": "呂勝己", 
    "paragraphs": [
      "去年手種十株梅。", 
      "而今猶未開。", 
      "山翁一日走千迥。", 
      "今朝蝶也來。", 
      "高樹杪，暗香微。", 
      "慳香越惱懷。", 
      "更燒銀燭引春回。", 
      "英英露粉腮。"
    ], 
    "rhythmic": "醉桃源・阮郎歸"
  }, 
  {
    "author": "呂勝己", 
    "paragraphs": [
      "牆角栽梅分兩下。", 
      "夾竹穿鬆，巧傍柴門亞。", 
      "不似西湖明月夜。", 
      "展開一片江南畫。", 
      "老子尋芳心已罷。", 
      "爲愛孤高，結約如蓮社。", 
      "清靜界中觀物化。", 
      "憧憧門外馳車馬。"
    ], 
    "rhythmic": "蝶戀花", 
    "tags": [
      "西湖"
    ]
  }, 
  {
    "author": "呂勝己", 
    "paragraphs": [
      "天際行雲紅一縷。", 
      "無盡青山，江水悠悠去。", 
      "更上層樓憑遠處。", 
      "淒涼今古悲三楚。", 
      "心事多端誰共語。", 
      "酒醒愁來，望望家何所。", 
      "薄宦漂零成久旅。", 
      "天涯卻羨鴻遵渚。"
    ], 
    "rhythmic": "蝶戀花"
  }, 
  {
    "author": "呂勝己", 
    "paragraphs": [
      "姑射真仙蓬海會。", 
      "馭氣乘龍，作意遊方外。", 
      "冬後翦花飛素彩。", 
      "臘前隕璞拋團塊。", 
      "冪冪錦雲相映帶。", 
      "川穀林巒，混一乾坤大。", 
      "白玉裝成全世界。", 
      "江湖點染微瑕纇。"
    ], 
    "rhythmic": "蝶戀花"
  }, 
  {
    "author": "呂勝己", 
    "paragraphs": [
      "屈指瓜期猶渺渺。", 
      "羨子徵鞍，去上長安道。", 
      "到得故園春正好。", 
      "桃腮杏臉迎門笑。", 
      "聞道難兄登顯要。", 
      "雁子云宵，花萼應同調。", 
      "舊恨新愁須拼了。", 
      "功名趁取方年少。"
    ], 
    "rhythmic": "蝶戀花"
  }, 
  {
    "author": "呂勝己", 
    "paragraphs": [
      "眼約心期常未足。", 
      "邂逅今朝，暫得論心曲。", 
      "忽墮鮫珠紅簌簌。", 
      "雙眸翦水明如燭。", 
      "可恨匆匆歸去速。", 
      "去去行雲，望斷悽心目。", 
      "何似當初情未熟。", 
      "免教添得愁千斛。"
    ], 
    "rhythmic": "蝶戀花"
  }, 
  {
    "author": "呂勝己", 
    "paragraphs": [
      "天色沈沈雲色赭。", 
      "風擾陰寒，浩蕩吹平野。", 
      "萬斛珠璣天棄捨。", 
      "長空撒下鳴鴛瓦。", 
      "玉女凝愁金闋下。", 
      "褪粉殘妝，和淚輕揮灑。", 
      "欲降塵凡飆馭駕。", 
      "翩翩白鳳先來也。"
    ], 
    "rhythmic": "蝶戀花"
  }, 
  {
    "author": "呂勝己", 
    "paragraphs": [
      "體夭夭。", 
      "步飄飄。", 
      "綬帶金泥縷絳綃。", 
      "瓏璁趁步搖。", 
      "淺霞消。", 
      "兩峯遙。", 
      "斜插層樓金繫腰。", 
      "花羞人面嬌。"
    ], 
    "rhythmic": "長相思"
  }, 
  {
    "author": "呂勝己", 
    "paragraphs": [
      "展顰蛾。", 
      "抹流波。", 
      "並插玲瓏碧玉梭。", 
      "鬆分兩髻螺。", 
      "曉霜和。", 
      "凍輕呵。", 
      "拍罷陽春白雪歌。", 
      "偎人春意多。"
    ], 
    "rhythmic": "長相思"
  }, 
  {
    "author": "呂勝己", 
    "paragraphs": [
      "冒寒吹。", 
      "訪瓊姬。", 
      "行到青山遇玉肌。", 
      "凝情慾待誰。", 
      "山疏籬。", 
      "手同攜。", 
      "踏月隨香清夜歸。", 
      "乘歡撥凍醅。"
    ], 
    "rhythmic": "長相思"
  }, 
  {
    "author": "呂勝己", 
    "paragraphs": [
      "淺著鉛華素淨妝。", 
      "翩躚翠袖拂雲裳。", 
      "傍人作意捧金觴。", 
      "曲度清悲雲冉冉，花飛零亂月茫茫。", 
      "夢迴人去似高唐。"
    ], 
    "rhythmic": "浣溪沙"
  }, 
  {
    "author": "呂勝己", 
    "paragraphs": [
      "直系腰圍鶴間霞。", 
      "雙垂項帕鳳穿花。", 
      "新妝全學內人家。", 
      "惠性芳心誰得似，饒嗔□惡也還他。", 
      "只消凡事與饒些。"
    ], 
    "rhythmic": "浣溪沙"
  }, 
  {
    "author": "呂勝己", 
    "paragraphs": [
      "紅塵久住。", 
      "仙馭凌波去。", 
      "本似行雲無定處。", 
      "那更臘殘風雨。", 
      "瑤芳片片輕飛。", 
      "但留青子欒枝。", 
      "孤負歲寒幽意，如今卻與春宜。"
    ], 
    "rhythmic": "清平樂"
  }, 
  {
    "author": "呂勝己", 
    "paragraphs": [
      "靈心暗屬。", 
      "髻壘黃金粟。", 
      "寂靜虛堂情不足。", 
      "微步徘徊山麓。", 
      "蕊珠宮裏新妝。", 
      "生香全似瑤芳。", 
      "應爲鶯花留戀，人間暫歇鸞鳳。"
    ], 
    "rhythmic": "清平樂"
  }, 
  {
    "author": "呂勝己", 
    "paragraphs": [
      "名花無影跡，寒氣日淒涼。", 
      "人間千萬樹，歇芬芳。", 
      "紫微宮女，仙馭降霓裳。", 
      "名在仙班簿，不屬塵凡，洞天密鎖雲窗。", 
      "遺璫連寶珥，人間識天香。", 
      "凝寒承雨露，傲冰霜。", 
      "凌仙仙子，邂逅水雲鄉。", 
      "更約南枝友，遊遍江南，共歸三島扶桑。"
    ], 
    "rhythmic": "促拍滿路花"
  }, 
  {
    "author": "呂勝己", 
    "paragraphs": [
      "花滿樹。", 
      "兩個黃鸝相語。", 
      "恰似碧城雙玉女。", 
      "對歌還對舞。", 
      "可惜娟娟楚楚。", 
      "同伴彩雲歸去。", 
      "居士心如泥上絮。", 
      "那能無恨處。"
    ], 
    "rhythmic": "謁金門"
  }, 
  {
    "author": "呂勝己", 
    "paragraphs": [
      "嗟久客。", 
      "又見他鄉寒食。", 
      "流水斷橋春寂寂。", 
      "孤村煙火息。", 
      "白去紅飛無跡。", 
      "千樹總成新碧。", 
      "醉裏傷春愁似織。", 
      "東風欺酒力。"
    ], 
    "rhythmic": "謁金門"
  }, 
  {
    "author": "呂勝己", 
    "paragraphs": [
      "芳思切，舊事不堪重說。", 
      "濃露凝香花噴血。", 
      "花心雙蛺蝶。", 
      "燕語鶯啼都歇。", 
      "又過清明時節。", 
      "記得離歌三兩闋。", 
      "未歌先哽咽。"
    ], 
    "rhythmic": "謁金門"
  }, 
  {
    "author": "呂勝己", 
    "paragraphs": [
      "花滿樹。", 
      "兩個黃鸝相語。", 
      "恰似碧城雙玉女。", 
      "對歌還對舞。", 
      "可惜娟娟楚楚。", 
      "同伴彩雲歸去。", 
      "居士心如泥上絮。", 
      "那能無恨處。"
    ], 
    "rhythmic": "謁金門"
  }, 
  {
    "author": "呂勝己", 
    "paragraphs": [
      "嗟久客。", 
      "又見他鄉寒食。", 
      "流水斷橋春寂寂。", 
      "孤村煙火息。", 
      "白去紅飛無跡。", 
      "千樹總成新碧。", 
      "醉裏傷春愁似織。", 
      "東風欺酒力。"
    ], 
    "rhythmic": "謁金門"
  }, 
  {
    "author": "呂勝己", 
    "paragraphs": [
      "芳思切，舊事不堪重說。", 
      "濃露凝香花噴血。", 
      "花心雙蛺蝶。", 
      "燕語鶯啼都歇。", 
      "又過清明時節。", 
      "記得離歌三兩闋。", 
      "未歌先哽咽。"
    ], 
    "rhythmic": "謁金門"
  }, 
  {
    "author": "呂勝己", 
    "paragraphs": [
      "春又過。", 
      "那更雨摧風挫。", 
      "留得淺紅三兩朵。", 
      "竹梢煙霧鎖。", 
      "把酒對花危坐。", 
      "多病多愁都可。", 
      "舞蝶遊蜂迷道左。", 
      "惜春忙似我。"
    ], 
    "rhythmic": "謁金門"
  }, 
  {
    "author": "呂勝己", 
    "paragraphs": [
      "秋夜靜。", 
      "屋上狂風初定。", 
      "兩兩啼蛄相答應。", 
      "燈蛾搖燭影。", 
      "枕上雞聲遙聽。", 
      "起舞良宵偏永。", 
      "明日謾尋弓劍整。", 
      "衰顏重攬鏡。"
    ], 
    "rhythmic": "謁金門"
  }, 
  {
    "author": "呂勝己", 
    "paragraphs": [
      "芳信拆。", 
      "漏泄東君消息。", 
      "帝殿寶爐煙未熄。", 
      "龍香飄片白。", 
      "點綴枯梢的皪。", 
      "疏影搖盪寒碧。", 
      "指與纖纖教自摘。", 
      "枝橫雲鬢側。"
    ], 
    "rhythmic": "謁金門"
  }, 
  {
    "author": "呂勝己", 
    "paragraphs": [
      "天氣暖。", 
      "開了荼䕷一半。", 
      "紅日遲遲風拂面。", 
      "階前花影亂。", 
      "俊雅風流不見。", 
      "定被鶯花留戀。", 
      "千尺遊絲舒又罥。", 
      "系人心上線。"
    ], 
    "rhythmic": "謁金門"
  }, 
  {
    "author": "呂勝己", 
    "paragraphs": [
      "歌罷奏。", 
      "斂步拂開羅袖。", 
      "寶扇輕搖香汗透。", 
      "軟香沾素手。", 
      "小立偎人良久。", 
      "一寸嬌波橫溜。", 
      "心事未言眉已皺。", 
      "無端催勸酒。"
    ], 
    "rhythmic": "謁金門"
  }, 
  {
    "author": "呂勝己", 
    "paragraphs": [
      "斗笠棹邊舟。", 
      "碧水灣頭放自流。", 
      "盡日垂絲魚不上，優遊。", 
      "更覺心鬆奈得愁。", 
      "行客語滄洲。", 
      "笑道漁翁太拙休。", 
      "萬事要求須有道，何由。", 
      "教與敲針換曲鉤。"
    ], 
    "rhythmic": "南鄉子"
  }, 
  {
    "author": "呂勝己", 
    "paragraphs": [
      "縱棹越溪船。", 
      "破浪衝濤到碧灣。", 
      "種就長堤千畝竹，無邊。", 
      "插玉屯雲滿渭川。", 
      "平日樂歸田。", 
      "不戀榮華不慕仙。", 
      "得個容身棲隱處，寬閒。", 
      "每日江邊理釣竿。"
    ], 
    "rhythmic": "南鄉子"
  }, 
  {
    "author": "呂勝己", 
    "paragraphs": [
      "煙雲變化。", 
      "面面青山如展畫。", 
      "俯對平川。", 
      "野水煙村遠接天。", 
      "有時縱目。", 
      "景物繁華觀不足。", 
      "月下風頭。", 
      "一曲清謳博見樓。"
    ], 
    "rhythmic": "減字木蘭花"
  }, 
  {
    "author": "呂勝己", 
    "paragraphs": [
      "南州春又到。", 
      "向臘盡冬殘，冰姑先報。", 
      "芳心愛春早。", 
      "露生香馥馥，靚妝皎皎。", 
      "詩人最巧。", 
      "道竹外、斜枝更好。", 
      "旋移根引水，澆培松竹，湊成三妙。", 
      "回首。", 
      "當年客裏，荊棘途中，幸陪歡笑。", 
      "閒愁似掃。", 
      "記風雪、關山道。", 
      "待飄花結子，和羹煮酒，還我山居送老。", 
      "那青紅、浪蕊浮花，盡鋤去了。"
    ], 
    "rhythmic": "瑞鶴仙"
  }, 
  {
    "author": "呂勝己", 
    "paragraphs": [
      "倚闌觀四遠。", 
      "近有客登臨，故相磨難。", 
      "山形欠舒展。", 
      "小峯巒雲樹，晦明更變。", 
      "江淮楚甸。", 
      "又何曾、分明在眼。", 
      "但臨深、自覺身高，未可便名博見。", 
      "休辨。", 
      "吾心樂處，不要他人，共同稱善。", 
      "癡兒淺淺。", 
      "因他謾說一遍。", 
      "問還知宴坐，回光收視，大地河山盡現。", 
      "待於中、會得些時，舉觴奉勸。"
    ], 
    "rhythmic": "瑞鶴仙"
  }, 
  {
    "author": "呂勝己", 
    "paragraphs": [
      "人生如意少。", 
      "誰得似仙翁，身名俱好。", 
      "亨衢騰踏早。", 
      "駕雙旌五馬，便居蓬島。", 
      "閩山蜀道。", 
      "秉玉節、油幢屢到。", 
      "號當今、有腳陽春，處處變愁成笑。", 
      "尤妙。", 
      "晚陪論道。", 
      "密贊調元，虎符重剖。", 
      "去勞自保。", 
      "奉香火、歸來了。", 
      "見煌煌甲第，兩兩龍駒，綠鬢朱顏未到。", 
      "是平生、種德陰功，自天有報。"
    ], 
    "rhythmic": "瑞鶴仙"
  }, 
  {
    "author": "呂勝己", 
    "paragraphs": [
      "金枝聯玉葉。", 
      "世代有宗英，聲華燁燁。", 
      "君侯更超絕。", 
      "抱不羣才氣，壯圖英發。", 
      "津途軌轍。", 
      "□武上、青宵迥別。", 
      "自玉階、契合君王，拍拍滿懷風月。", 
      "奇絕。", 
      "身居蕭散，志在功名，眼高天闊。", 
      "恩來魏闋。", 
      "長江上、駐旌節。", 
      "待胡塵有警，綸巾羽扇，談笑周郎事業。", 
      "恁時看、國倚強宗，詔褒偉烈。"
    ], 
    "rhythmic": "瑞鶴仙", 
    "tags": [
      "長江"
    ]
  }, 
  {
    "author": "呂勝己", 
    "paragraphs": [
      "殘梅飄簌簌。", 
      "看柳上春歸，揉條新綠。", 
      "嬌鶯離幽谷。", 
      "弄彈簧清響，飛遷喬木。", 
      "年華迅速。", 
      "嘆浮生、流暉轉燭。", 
      "自春來、每每遨遊，多辦九霞醽醁。", 
      "溪北。", 
      "踏青微步，鬥草慵眠，錦裀花褥。", 
      "鉛華簇簇。", 
      "歌聲妙、間絲竹。", 
      "愛一川好處，高山流水，不減城南杜曲。", 
      "笑平生、卓地無錐，老來富足。"
    ], 
    "rhythmic": "瑞鶴仙"
  }, 
  {
    "author": "呂勝己", 
    "paragraphs": [
      "往事千端，都銷道、衰翁宦拙。", 
      "今會得、人情物態，盡皆休說。", 
      "廣廈盡堪舒笑傲，層樓又見凌空闊。", 
      "試閒思、畫戟比衡門，誰優劣。", 
      "塵裏事，無休歇。", 
      "樓上事、真奇絕。", 
      "有一川虛曠，萬山環列。", 
      "識破古今如旦暮，肯將物我剛分別。", 
      "願時時、與客坐樓心，談風月。"
    ], 
    "rhythmic": "滿江紅"
  }, 
  {
    "author": "呂勝己", 
    "paragraphs": [
      "屈指重陽，有半月、猶零九日。", 
      "且停待、今宵月上，寶輪飛出。", 
      "有客最諳閒況味，無人會得真消息。", 
      "算何須、抵死要榮華，勞心力。", 
      "樓觀迥、遙山碧。", 
      "槽窄小，真珠滴。", 
      "隨分賞、閒亭別圃，好天良夕。", 
      "籬畔行看金蕊耀，林梢便見瑤芳白。", 
      "玩春來、夏去復秋冬，塵中客。"
    ], 
    "rhythmic": "滿江紅"
  }, 
  {
    "author": "呂勝己", 
    "paragraphs": [
      "小立危亭，風慘淡、斜陽滿目。", 
      "望渺渺、湘江一派，楚山千簇。", 
      "芳草連雲迷遠樹，斷霞散綺飛孤騖。", 
      "感騷人、賦客向來詞，愁如束。", 
      "磋遠宦、甘微粟。", 
      "驚世事，傷浮俗。", 
      "且經營一醉，未懷榮辱。", 
      "君不見、淵明歸去後，一觴自泛東籬菊。", 
      "仰高風、寂寞奠生芻，人如玉。"
    ], 
    "rhythmic": "滿江紅"
  }, 
  {
    "author": "呂勝己", 
    "paragraphs": [
      "憶惜西來，春已暮、餘寒猶力。", 
      "正迤邐、登山臨水，未磋行役。", 
      "雲笈偶尋高士傳，桃川又訪秦人跡。", 
      "向此時、遊宦興闌珊，歸無策。", 
      "歸計定，歸心追。", 
      "驚換歲，猶爲客。", 
      "還悵望、家山千里，迥無消息。", 
      "□□不堪泥路遠，煙林賴有梅花白。", 
      "爲孤芳、領略歲寒情，誰人識。"
    ], 
    "rhythmic": "滿江紅"
  }, 
  {
    "author": "呂勝己", 
    "paragraphs": [
      "物理分明，人事巧、元來是拙。", 
      "常自覺、滿懷春意，向他誰說。", 
      "剩喜登臨頻眺望，那知出處成迂闊。", 
      "細閒思、蕭散較貪癡，誰爲劣。", 
      "高樓上、蟬聲歇。", 
      "飛楝外，雲行絕。", 
      "見明河星斗，半空森列。", 
      "領略光陰成賦詠，等閒酬唱休旌別。", 
      "要良辰、把酒倩佳賓，嘲風月。"
    ], 
    "rhythmic": "滿江紅"
  }, 
  {
    "author": "呂勝己", 
    "paragraphs": [
      "拍碎紅牙，一聲上、樑塵暗落。", 
      "紈扇掩、雛鶯葉下，巧呈綽約。", 
      "字字只愁郎幸淺，聲聲似怨年華薄。", 
      "坐中人、相顧感幽懷，添蕭索。", 
      "歌暫闋，杯交錯。", 
      "人又去，情懷滬。", 
      "那堪聽風雨，渭城吹角。", 
      "去去已離閩嶺路，行行漸近滕王閣。", 
      "便無情、山海會相逢，堅心著。"
    ], 
    "rhythmic": "滿江紅", 
    "tags": [
      "滕王閣"
    ]
  }, 
  {
    "author": "呂勝己", 
    "paragraphs": [
      "檀扳頻催，雙拈袖、飛來趁拍。", 
      "錦裀上、嬌擡粉面，淺蛾脈脈。", 
      "鸞觀鶯窺秋水淨，鴻驚鳳翥祥雲白。", 
      "看妖嬈、體態與山精神，天仙謫。", 
      "鞓帶緊，弓靴窄。", 
      "花壓帽，雲垂額。", 
      "□迴雪、定拼醉倒，厭厭良夕。", 
      "明日恨隨芳草遠，回頭目斷遙山隔。", 
      "料多情、應也念行人，思佳客。"
    ], 
    "rhythmic": "滿江紅"
  }, 
  {
    "author": "呂勝己", 
    "paragraphs": [
      "牆下鬆筠，並手種、花窠盡著。", 
      "試屈指、一年前事，恍然如昨。", 
      "繁杏新荷春夏景，疏梅細菊秋冬約。", 
      "渭川翁、隨分小生涯，些官爵。", 
      "分物我，爭強弱。", 
      "都作夢，誰先覺。", 
      "好一條平路，是人迷卻。", 
      "斑鬢已灰心裏事，瘦滕謾卦瓢中藥。", 
      "願當今、四海九州人，同歡樂。"
    ], 
    "rhythmic": "滿江紅"
  }, 
  {
    "author": "呂勝己", 
    "paragraphs": [
      "雪壓山頹，誰撒下、瓊花玉蕊。", 
      "寒氣凜、沈沈天籟，望迷千里。", 
      "羣雀耐寒枯樹頂，扁舟獨釣平沙觜。", 
      "把江南、圖畫展開看，都難比。", 
      "臺榭遠、登臨喜。", 
      "樓閣上，歌聲起。", 
      "賞時光，居士獨憐愁底。", 
      "安得四方寒畯彥，歸吾廣廈千間裏。", 
      "但今生、此願得從心，心休矣。"
    ], 
    "rhythmic": "滿江紅"
  }, 
  {
    "author": "呂勝己", 
    "paragraphs": [
      "慘慘枯梢，初疑似、真酥點滴。", 
      "見深紅蒂萼，方認早梅消息。", 
      "粉豔牽連春意動，冰姿照映霜華白。", 
      "伴蒼松、修竹似幽人，相尋覓。", 
      "香遠近，枝南北。", 
      "幽澗畔，疏籬側。", 
      "便傭兒販婦，也知憐惜。", 
      "渭水漁翁方入社，西湖處士成陳跡。", 
      "愛平生、炯炯歲寒心，無今昔。"
    ], 
    "rhythmic": "滿江紅", 
    "tags": [
      "西湖"
    ]
  }, 
  {
    "author": "呂勝己", 
    "paragraphs": [
      "年年臘後見冰姑。", 
      "玉肌膚。", 
      "點瓊酥。", 
      "不老花榮，經歲轉敷腴。", 
      "向背稀稠如畫裏，明月下、影疏疏。", 
      "江南有客問征途。", 
      "寄音書。", 
      "定來無。", 
      "且傍盆池，巧石倚浮圖。", 
      "靜對北山林處士，妝點就、小西湖。"
    ], 
    "rhythmic": "江城子", 
    "tags": [
      "西湖"
    ]
  }, 
  {
    "author": "呂勝己", 
    "paragraphs": [
      "一鉤新月下庭西。", 
      "繡簾低。", 
      "漏聲遲。", 
      "小宴幽歡，依約似當時。", 
      "嬌盼注人都不語，眉黛蹙，鬢雲敧。", 
      "街槐陰下玉驄嘶。", 
      "苦相催。", 
      "醉中歸。", 
      "可惜明朝，秋色滿東籬。", 
      "只恐又成輕別也，情脈脈，恨悽悽。"
    ], 
    "rhythmic": "江城子"
  }, 
  {
    "author": "呂勝己", 
    "paragraphs": [
      "丹雘浮空，琉璃耀日，上雲樓閣眈眈。", 
      "□□居士，燕坐息玄談。", 
      "十載勞心問道，今悟罷、截日停參。", 
      "凝神處，九苞丹鳳，翔舞在山南。", 
      "喃喃。", 
      "成障礙，千經萬論，從此休貪。", 
      "且陶陶兀兀，對酒醺酣。", 
      "清興有時狂放，扁舟上、綠水澄潭。", 
      "漁歌起，從他兩岸，齊笑老翁憨。"
    ], 
    "rhythmic": "滿庭芳"
  }, 
  {
    "author": "呂勝己", 
    "paragraphs": [
      "人事幾時窮，我性偏宜靜。", 
      "世上誰無富貴心，到了須由命。", 
      "閒裏且偷安，醉後休教醒。", 
      "醉裏高歌妙入神，妙處君須聽。"
    ], 
    "rhythmic": "卜算子"
  }, 
  {
    "author": "呂勝己", 
    "paragraphs": [
      "梅蕾破香時，雪後交光夜。", 
      "何處飛來兩玉蛾，體態雙閒雅。", 
      "縱目碧城樓，勸酒留雲榭。", 
      "唱底仙家古道情，分付知音者。"
    ], 
    "rhythmic": "卜算子"
  }, 
  {
    "author": "呂勝己", 
    "paragraphs": [
      "與君躡足共憑闌。", 
      "俯視週迴四面山。", 
      "目靜魯邦心渺渺，氣吞夢澤意閒閒。", 
      "煙雲變化更明晦，烏鵲忘機互往還。", 
      "喚取黃塵冠蓋客，暫來徙倚片時間。"
    ], 
    "rhythmic": "瑞鷓鴣"
  }, 
  {
    "author": "呂勝己", 
    "paragraphs": [
      "幾時芟棘翦蒿蓬。", 
      "付我天然地一弓。", 
      "喬木茂林森聳聳，遙岑疊嶂碧重重。", 
      "水心臺榭超塵表，樓上乾坤跨域中。", 
      "黃鶴巴陵千古事，那知不是此衰翁。"
    ], 
    "rhythmic": "瑞鷓鴣"
  }, 
  {
    "author": "呂勝己", 
    "paragraphs": [
      "秋意滿江湖，雨輕風熟。", 
      "上水扁舟片帆速。", 
      "遠山低岸，貪看淺紅深綠。", 
      "不知回柁尾，滄灣宿。", 
      "推枕起來，舉杯相屬。", 
      "休嘆風塵爲微祿。", 
      "幾年行路，但覺登臨不足。", 
      "且翻楚調入，清江曲。"
    ], 
    "rhythmic": "感皇恩"
  }, 
  {
    "author": "呂勝己", 
    "paragraphs": [
      "忽憶裴公臺上去，遠空秋氣棱棱。", 
      "萬山一水秀還明。", 
      "此時三楚客，何意續騷經。", 
      "愛竹子猶參杖履，能詩候喜同登。", 
      "賡酬不盡古今情。", 
      "清風生白塵，側月照疏星。"
    ], 
    "rhythmic": "臨江仙"
  }, 
  {
    "author": "呂勝己", 
    "paragraphs": [
      "風景好樵川，郭外三洲煙渚。", 
      "過盡古今清逸，奈天公不與。", 
      "地靈人意會符同，留待煙霞侶。", 
      "一棹輕舟開岸，弄灘聲風雨。"
    ], 
    "rhythmic": "好事近"
  }, 
  {
    "author": "呂勝己", 
    "paragraphs": [
      "宿面淺勻妝，梅粉旋生春色。", 
      "繡草冠兒宮樣，系丁香新纈。", 
      "鳳檀槽上四條弦，輕□□□攧。", 
      "恰似尋陽江畔，話長安時節。"
    ], 
    "rhythmic": "好事近"
  }, 
  {
    "author": "呂勝己", 
    "paragraphs": [
      "銀花千里，玉階三尺，遠近高低一色。", 
      "天公今歲被詩催，特地放、冬前四白。", 
      "梅梢竹外，頻頻輕撼，嫌亂瑤芳素質。", 
      "耐寒相對不勝清，氈帳底、偎紅未得。"
    ], 
    "rhythmic": "鵲橋仙"
  }, 
  {
    "author": "呂勝己", 
    "paragraphs": [
      "殘紅吹盡了，換新綠、染疏林。", 
      "正杜宇催歸，行人貪路，天氣輕陰。", 
      "江亭舊遊宴處，但瑤山、數疊晚雲深。", 
      "猶憶佳人斂黛，爲予別淚盈襟。", 
      "而今。", 
      "旅況難禁。", 
      "逢勝概、懶登臨。", 
      "念景熟難忘，情多易感，取次關心。", 
      "平明又西去也，望關山、古道馬駸駸。", 
      "回首當年一夢，笑將濁酒重斟。"
    ], 
    "rhythmic": "木蘭花慢"
  }, 
  {
    "author": "呂勝己", 
    "paragraphs": [
      "無言憑燕几，愛香嫋、博山爐。", 
      "正暖日輝輝，晴雲淡淡，千里平蕪。", 
      "田家盡收刈了，見牛羊、下壠暝煙孤。", 
      "聞說豐年景緻，老農擊壤嗚嗚。", 
      "狂夫。", 
      "素乏良圖。", 
      "從上策、賦歸歟。", 
      "有千畝鬆筠，三洲風月，盡隨吾初。", 
      "憑誰去西塞岸，問玄真、此意果如何。", 
      "寂寞無人共樂，醉鄉是我華胥。"
    ], 
    "rhythmic": "木蘭花慢"
  }, 
  {
    "author": "呂勝己", 
    "paragraphs": [
      "對軒轅古鏡，照華髮、短刁騷。", 
      "念壯歲心情，平生志氣，可笑徒勞。", 
      "雲中謾誇魏尚，請休論、定遠說班超。", 
      "總是黃粱一夢，怎如塵外逍遙。", 
      "蠻徭。", 
      "洞入雲宵。", 
      "算無分、到仙曹。", 
      "願歸隱閩山，來臨渭水，葺個雲巢。", 
      "樓居共、真仙伴侶，又有時、混跡入漁樵。", 
      "且恁隨緣玩世，帝鄉路覺迢迢。"
    ], 
    "rhythmic": "木蘭花慢"
  }, 
  {
    "author": "呂勝己", 
    "paragraphs": [
      "朝天門外路，路坦坦、走瑤京。", 
      "悔年少狂圖，爭名遠宦，爲米孤征。", 
      "星星。", 
      "半凋鬢髮，事千端、回首只堪驚。", 
      "居士新來悟也，渭川小隱初成。", 
      "臨清。", 
      "巧創幽亭。", 
      "真富貴、享安榮。", 
      "有猿鳥清謳，鬆篁森衛，檜柏雙旌。", 
      "蛙鳴。", 
      "自然鼓吹，粲林華、前後錦圍屏。", 
      "須信早朝雞唱，未如夜枕灘聲。"
    ], 
    "rhythmic": "木蘭花慢"
  }, 
  {
    "author": "呂勝己", 
    "paragraphs": [
      "平生花恨少，又那得、酒中愁。", 
      "自禪板停參，蒲團悟罷，身世忘憂。", 
      "南柯舊時太守，盡當年、富貴即時休。", 
      "莫羨癡兒小子，心心念念封侯。", 
      "優遊。", 
      "取次凝眸。", 
      "春浩浩、思悠悠。", 
      "愛萬木欣榮，幽泉流注，好鳥勾舟，感生生、自然造化，玩吾心、此外復何求。", 
      "應有知音共賞，定當一語相投。"
    ], 
    "rhythmic": "木蘭花慢"
  }, 
  {
    "author": "呂勝己", 
    "paragraphs": [
      "葉下雲行，亭皋風靜，涼雨絲絲。", 
      "斷雁孤鳴，寒蛩相應，寂寂書幃。", 
      "蒲團紙帳蘭臺。", 
      "夢不到、邯鄲便回。", 
      "蟻穴榮華，人間功業，都惱人懷。"
    ], 
    "rhythmic": "柳梢青"
  }, 
  {
    "author": "呂勝己", 
    "paragraphs": [
      "竹樹蕭蕭屋數椽。", 
      "平湖漫漫納通川。", 
      "有時竹杖芒鞋至，醉著山光水色間。", 
      "成小隱，未經年。", 
      "功名夷路穩加鞭。", 
      "逢時且數中書考，他日還尋獨樂園。"
    ], 
    "rhythmic": "鷓鴣天"
  }, 
  {
    "author": "呂勝己", 
    "paragraphs": [
      "記得追遊故老家。", 
      "紅蓮幕府在長沙。", 
      "放船橋口秋隨月，走馬春園夜踏花。", 
      "思往昔，謾諮磋。", 
      "幾番魂夢轉天涯。", 
      "葵軒老子今何在，嶽麓風雩噪暮鴉。"
    ], 
    "rhythmic": "鷓鴣天"
  }, 
  {
    "author": "呂勝己", 
    "paragraphs": [
      "一夜春寒透錦幃。", 
      "滿庭花露起多時。", 
      "壘金梳子雙雙耍，鋪翠花兒嫋嫋垂。", 
      "人去後，信來稀。", 
      "等閒屈指數歸期。", 
      "門前恰限行人至，喜鵲如何聖得知。"
    ], 
    "rhythmic": "鷓鴣天"
  }, 
  {
    "author": "呂勝己", 
    "paragraphs": [
      "日日樓心與畫眉。", 
      "鬆分蟬翅黛雲低。", 
      "象牙白齒雙梳子，駝骨紅紋小棹篦。", 
      "朝暮宴，淺深杯。", 
      "更闌生怕下樓梯。", 
      "徐娘怪我今疏懶，不及廬郎年少時。"
    ], 
    "rhythmic": "鷓鴣天"
  }, 
  {
    "author": "呂勝己", 
    "paragraphs": [
      "紙帳虛明好醉眠。", 
      "博山輕嫋水沉煙。", 
      "了知世上都如夢，須信壺中別有天。", 
      "知我者，爲君言。", 
      "道人有個好因緣。", 
      "丹成有日歸雲路，且最梅花作地仙。"
    ], 
    "rhythmic": "鷓鴣天"
  }, 
  {
    "author": "呂勝己", 
    "paragraphs": [
      "滿路梅花，爲誰開遍春風萼。", 
      "短亭蕭索。", 
      "草草傳杯酌。", 
      "送子先歸，我羨遼東鶴。", 
      "他年約。", 
      "瘦藤芒履。", 
      "共子同丘壑。"
    ], 
    "rhythmic": "點絳脣"
  }, 
  {
    "author": "呂勝己", 
    "paragraphs": [
      "日月無根，循環常共天難老。", 
      "世間擾擾。", 
      "只見閒煩惱。", 
      "滿酌高吟，便是今生了。", 
      "還知道。", 
      "舊時官好。", 
      "幾個新華表。"
    ], 
    "rhythmic": "點絳脣"
  }, 
  {
    "author": "呂勝己", 
    "paragraphs": [
      "一葉扁舟，浮家來向江邊住。", 
      "這回歸去。", 
      "作個漁樵侶。", 
      "不掛征帆，也莫遙雙櫓。", 
      "天涯路。", 
      "雲山煙渚。", 
      "總是留人處。"
    ], 
    "rhythmic": "點絳脣"
  }, 
  {
    "author": "呂勝己", 
    "paragraphs": [
      "桂子飄香，江南秋老霜風作。", 
      "自憐漂泊。", 
      "幾度傷離索。", 
      "孤館迢迢，滿引村醪酌。", 
      "情無著。", 
      "好音難託。", 
      "又失黃花約。"
    ], 
    "rhythmic": "點絳脣"
  }, 
  {
    "author": "呂勝己", 
    "paragraphs": [
      "瑞氣盈門，神仙謫下看看到。", 
      "已知消耗。", 
      "弧矢呈祥了。", 
      "種德陰功，自有多男報。", 
      "還知道。", 
      "果生蓬島。", 
      "不比人間早。"
    ], 
    "rhythmic": "點絳脣"
  }, 
  {
    "author": "呂勝己", 
    "paragraphs": [
      "林梢聽布穀。", 
      "郭外舒懷仍快目。", 
      "平田浩蕩，虢虢泉鳴暗谷。", 
      "香稻吐芒針棘細，秀麥遙風波浪綠。", 
      "山童野老，意親情熱。", 
      "我待休官棄祿。", 
      "屏跡幽閒安退縮。", 
      "渭三千畝修篁，巑巑紺玉。", 
      "顧盼灘流縈八節，呼吸湖光穿九曲。", 
      "貪求自樂，盡忘塵俗。"
    ], 
    "rhythmic": "魚遊春水"
  }, 
  {
    "author": "呂勝己", 
    "paragraphs": [
      "曉來風作。", 
      "病怯春衫薄。", 
      "郭外溪山明秀，紅塵裏、自拘縛。", 
      "村酒頻斟酌。", 
      "野花遍綽約。", 
      "十載人非物是，驚回首、夢初覺。"
    ], 
    "rhythmic": "霜天曉角"
  }, 
  {
    "author": "呂勝己", 
    "paragraphs": [
      "疏風擺撼芙蓉沼。", 
      "壠上梅英小。", 
      "誰家姊妹去尋芳。", 
      "粉面雲鬟參雜、漢宮妝。", 
      "邯鄲奏罷宮中樂。", 
      "邂逅同杯酌。", 
      "老來花酒制頹齡。", 
      "爲愛嫣然嬌靨、鬥盈盈。"
    ], 
    "rhythmic": "虞美人"
  }, 
  {
    "author": "呂勝己", 
    "paragraphs": [
      "年年冬後心情快。", 
      "常是留賓醉。", 
      "尊前笑靨粲金鈿。", 
      "更有半黃棖橘、滿堆磐。", 
      "人人愛道休官去。", 
      "總是閒言語。", 
      "古今文士與賢才。", 
      "爲甚獨高陶令、賦歸來。"
    ], 
    "rhythmic": "虞美人"
  }, 
  {
    "author": "呂勝己", 
    "paragraphs": [
      "橫波清翦西湖水。", 
      "黛拂吳山翠。", 
      "藕絲衫子水沈香。", 
      "坐久冰肌玉骨、起微涼。", 
      "金徽泛柳聽佳句。", 
      "疊疊胎仙舞。", 
      "曲終松下小磐桓。", 
      "風露泠泠、直欲便驂鸞。"
    ], 
    "rhythmic": "虞美人", 
    "tags": [
      "西湖"
    ]
  }, 
  {
    "author": "呂勝己", 
    "paragraphs": [
      "遙山幾疊天邊碧。", 
      "故教遮斷天涯客。", 
      "樓倚暮雲端。", 
      "春風羅袖寒。", 
      "與君千里別。", 
      "共此關山月。", 
      "皓月一般明。", 
      "君心怎敢憑。"
    ], 
    "rhythmic": "菩薩蠻"
  }, 
  {
    "author": "呂勝己", 
    "paragraphs": [
      "嶺猿嘯罷千山碧。", 
      "小庵虛室團團白。", 
      "庵在小山頭。", 
      "從來少客遊。", 
      "道人方打坐。", 
      "舉袖來迎我。", 
      "問我此來因。", 
      "拈花與道人。"
    ], 
    "rhythmic": "菩薩蠻"
  }, 
  {
    "author": "呂勝己", 
    "paragraphs": [
      "湛露涼亭館，香風散芰荷。", 
      "晚來月色似金波。", 
      "間綠圍紅、同伴雪兒歌。", 
      "年少風流足，情深歡會多。", 
      "佳人月下拜嫦娥。", 
      "不似隔年牛女、望星河。"
    ], 
    "rhythmic": "南歌子"
  }, 
  {
    "author": "呂勝己", 
    "paragraphs": [
      "自秋來、多病意無聊，不作渭山遊。", 
      "想蘭菊凋疏，鬆筠茂密，亭館清幽。", 
      "四望遙山萬疊，疊疊翠光浮。", 
      "人道蓬萊島，彷彿瀛洲。", 
      "居士心迷丘壑，念迂疏老懶，難覓封侯。", 
      "看才能成事業，且自抽頭。", 
      "攜老稚、團欒百口，要他年、在此作菟裘。", 
      "無言也，此生心事，都付東流。"
    ], 
    "rhythmic": "八聲甘州"
  }, 
  {
    "author": "呂勝己", 
    "paragraphs": [
      "花上嬌鶯啞吒。", 
      "著色江南圖畫。", 
      "可惜好春風，有酒無人同把。", 
      "拚捨。", 
      "拚捨。", 
      "獨醉好天良夜。"
    ], 
    "rhythmic": "如夢令"
  }, 
  {
    "author": "呂勝己", 
    "paragraphs": [
      "王謝堂前舊燕。", 
      "畢竟情高意遠。", 
      "只恐寵恩深，後會不教人見。", 
      "深勸。", 
      "深勸。", 
      "不枉追歡一遍。"
    ], 
    "rhythmic": "如夢令"
  }, 
  {
    "author": "呂勝己", 
    "paragraphs": [
      "梅雪漸當時候。", 
      "訪問全無消耗。", 
      "憑杖小陽春，催取南枝先到。", 
      "然後。", 
      "然後。", 
      "雪月交光同照。"
    ], 
    "rhythmic": "如夢令"
  }, 
  {
    "author": "呂勝己", 
    "paragraphs": [
      "日日齊眉舉案，年年勸酒持觥。", 
      "今年著意壽卿卿。", 
      "幼稚綿綿可慶。", 
      "官冷未嘗貧賤，家肥勝似功名。", 
      "所爲方便合人情。", 
      "管取前途更永。"
    ], 
    "rhythmic": "西江月"
  }, 
  {
    "author": "呂勝己", 
    "paragraphs": [
      "長記潯陽江上宴。", 
      "庚公樓上憑闌遍。", 
      "北望淮山連楚甸。", 
      "真偉觀。", 
      "中原氣象依稀見。", 
      "漂泊江湖波浪遠。", 
      "依然身在蠻溪畔。", 
      "愁裏不知時節換。", 
      "春早晚。", 
      "杜娟聲裏飛花滿。"
    ], 
    "rhythmic": "漁家傲"
  }, 
  {
    "author": "呂勝己", 
    "paragraphs": [
      "聞道西洲梅已放。", 
      "幾時乘興同尋訪。", 
      "稚子攜壺翁策杖。", 
      "徐徐往。", 
      "青山綠水皆堪賞。", 
      "滿月當空川晃晃。", 
      "卻呼艇子遙雙槳。", 
      "幾陣濃香新醞釀。", 
      "波溶漾。", 
      "宛然身在西湖上。"
    ], 
    "rhythmic": "漁家傲", 
    "tags": [
      "西湖"
    ]
  }, 
  {
    "author": "呂勝己", 
    "paragraphs": [
      "特爲梅花來渭水。", 
      "有人折得橫梢至。", 
      "粉毖香慳春意未。", 
      "多應是。", 
      "江南信息爭先寄。", 
      "水綠山青風日美。", 
      "此時正愜幽人意。", 
      "驅使風光佳句裏。", 
      "□滿紙。", 
      "卻將舊日詩詞比。"
    ], 
    "rhythmic": "漁家傲"
  }, 
  {
    "author": "呂勝己", 
    "paragraphs": [
      "當年悔我拋生計。", 
      "趁升斗、蠻鄉遠地。", 
      "誰知事向無心起。", 
      "回首邯鄲夢裏。", 
      "風雪滿□□□□。", 
      "最好處、吳頭楚尾。", 
      "青山本是強人意。", 
      "更時見、梅花助美。"
    ], 
    "rhythmic": "杏花天"
  }, 
  {
    "author": "唐致政", 
    "paragraphs": [
      "君欲問予年，八十有七。", 
      "百歲十分尚留一。", 
      "世間滋味，嚐盡酸鹼苦澀。", 
      "時今倒食蔗、無甜汁。"
    ], 
    "rhythmic": "感皇恩"
  }, 
  {
    "author": "樓鍔", 
    "paragraphs": [
      "夏半陽烏景最長。", 
      "小池不斷藕花香。", 
      "電影雷聲催急雨，十分涼。", 
      "芡剝明珠隨意嚼，瓜分瓊玉趁時嘗。", 
      "雙槍堂深新釀好，且傳觴。"
    ], 
    "rhythmic": "浣溪沙"
  }, 
  {
    "author": "林外", 
    "paragraphs": [
      "飛樑壓水，虹影澄清曉。", 
      "橘裏漁村半菸草。", 
      "今來古往，物是人非，天地裏，唯有江山不老。", 
      "雨巾風帽。", 
      "四海誰知我。", 
      "一劍橫空幾番過。", 
      "按玉龍、嘶未斷，月冷波寒，歸去也、林屋洞天無鎖。", 
      "認雲屏煙障是吾廬，任滿地蒼苔，年年不掃。"
    ], 
    "rhythmic": "洞仙歌"
  }, 
  {
    "author": "樑安世", 
    "paragraphs": [
      "南國秋光過二，賓鴻未帶初寒。", 
      "洞中駝褐已嫌單。", 
      "洞口猶須揮扇。", 
      "夕照千峯互見，晴空萬象都還。", 
      "羨他漁艇系澄灣。", 
      "敧枕玻璃一片。"
    ], 
    "rhythmic": "西江月"
  }, 
  {
    "author": "黃岩叟", 
    "paragraphs": [
      "梅天雨歇，柳堤風定，江浮畫鷁縱橫。", 
      "瀛女弄蕭，馮夷伐鼓，雲間鳳咽鼉鳴。", 
      "波面走長鯨。", 
      "卷怒濤來往，攪碎滄溟。", 
      "兩岸遊人笑語，羅綺間簪纓。", 
      "靈均逝魄無憑。", 
      "但湘沅一水，到底澄清。", 
      "菰黍萬家，絲桐五彩，年年弔古深情。", 
      "錦幟片霞明。", 
      "使操舟妙手，翻動心旌。", 
      "向晚魚龍戲罷，千里浪花平。"
    ], 
    "rhythmic": "望海潮"
  }, 
  {
    "author": "富ノ", 
    "paragraphs": [
      "淡雲收、曉來春滿湘中。", 
      "柳如煙、花枝如糝，萬紅千翠織濃。", 
      "照簾旌、微穿麗日，動羅幕、輕轉香風。", 
      "天上良辰，人間淑景，生賢和氣顯殊鍾。", 
      "映時表、南山北斗，相併兩穹崇。", 
      "須知道、英明罕此，文武誰同。", 
      "奉慈親、承顏戲彩，更聞吉夢佔熊。", 
      "掃蠻氛、遂清三楚，定徐方、行策元功。", 
      "趣召遄歸，康時佐主，指揮談笑虜巢空。", 
      "壽觴舉、器舟斟海，不用水精鍾。", 
      "休辭醉，千齡會遇，美事重重。"
    ], 
    "rhythmic": "多麗"
  }, 
  {
    "author": "邵懷英", 
    "paragraphs": [
      "香親紫荷陌，和氣滿長沙。", 
      "黃堂庶寢春曉，風軟碧幢遮。", 
      "天遣武夷仙客，來掌元戎金印，千騎擁高牙。", 
      "收了綠林嘯，喜動紫薇花。", 
      "青藜杖，鴻賓略，屬公家。", 
      "長城應與借一，天語屢褒嘉。", 
      "且伴綵衣行樂，指日絲綸飛詔，歸去鳳池誇。", 
      "千歲祝眉壽，福海浩無涯。"
    ], 
    "rhythmic": "水調歌頭"
  }, 
  {
    "author": "趙長卿", 
    "paragraphs": [
      "韶華迤邐三春暮。", 
      "飛盡繁紅無數。", 
      "多情爲與，牡丹長約，年年爲主。", 
      "曉露凝香，柔條千里，輕盈清素。", 
      "最堪憐，玉質冰肌婀娜，江梅謾休爭妒。", 
      "翠蔓扶疏隱映，似碧紗籠罩，越溪遊女。", 
      "從前愛惜嬌姿，終日愁風怕雨。", 
      "夜月一簾，小樓魂斷，有思量處。", 
      "恐因循易嫁，東風爛熳，暗隨春去。"
    ], 
    "rhythmic": "水龍吟"
  }, 
  {
    "author": "趙長卿", 
    "paragraphs": [
      "小春時候，見早梅吐玉，裁瓊妝白。", 
      "點點枝頭光照眼，惱損柔腸情客。", 
      "暗裏芳心，出羣標緻，經歲成疏隔。", 
      "如今風韻，何人依舊冰雪。", 
      "冷豔瀟灑天然，香姿肯易許，遊蜂狂蝶。", 
      "夜半黃昏擔帶了，多少清風明月。", 
      "宋玉雖悲，元超雖恨，見了千愁歇。", 
      "東君還許，有情取次攀折。"
    ], 
    "rhythmic": "念奴嬌"
  }, 
  {
    "author": "趙長卿", 
    "paragraphs": [
      "爆竹聲飛，屠蘇香鈿，華堂歌舞催春。", 
      "百年消息，經半已凌人。", 
      "念我功名冷落，又重是、一歲還新。", 
      "驚心事，安仁華鬢，年少已逡巡。", 
      "明知生似寄，何須苦苦，役慕蹄輪。", 
      "最難忘、通經好學沈淪。", 
      "況是讀書萬卷，辜負他、此志難伸。", 
      "從今去，燈窗勉進，雲路豈無因。"
    ], 
    "rhythmic": "滿庭芳"
  }, 
  {
    "author": "趙長卿", 
    "paragraphs": [
      "風軟寒輕，暗香飄、撲面無限清楚。", 
      "乍淡乍濃，應想前村，定是早梅初吐。", 
      "馬兒行過坡兒下，危橋外、竹梢疏處。", 
      "半斜露。", 
      "花花蕊蕊，燦然滿樹。", 
      "一晌看花凝佇。", 
      "因念我西園，玉英真素。", 
      "最是繫心，婉娩精神，伴得水雲仙侶。", 
      "斷腸沒奈人千里，無計向、釵頭頻窺。", 
      "淚如雨。", 
      "那堪又還日暮。"
    ], 
    "rhythmic": "花心動"
  }, 
  {
    "author": "趙長卿", 
    "paragraphs": [
      "柳暗披風，桑柔宿雨。", 
      "一番綠遍江頭樹。", 
      "鶯花已過苦無多，看看又是春歸去。", 
      "病酒情懷，光陰如許。", 
      "閒愁俏沒安排處。", 
      "新來著意與兜籠，身心苦役伊知否。"
    ], 
    "rhythmic": "踏莎行"
  }, 
  {
    "author": "趙長卿", 
    "paragraphs": [
      "春色烘衣暖，宮梅破鼻香。", 
      "盡驅和氣入蘭堂。", 
      "又是輕雲微雨、下巫陽。", 
      "酒帶歡情重，醺醺氣味長。", 
      "晚來拂拭略梳妝。", 
      "笑指一鉤新月、上迥廊。"
    ], 
    "rhythmic": "南歌子"
  }, 
  {
    "author": "趙長卿", 
    "paragraphs": [
      "宿雨新晴天色好。", 
      "穠李夭桃，一霎都開了。", 
      "燕子歸來深院悄。", 
      "柳綿鋪逕無人掃。", 
      "咫尺鶯花還又老。", 
      "綠入閒階，只有青青草。", 
      "參揣前期誰可表。", 
      "此情不語知多少。"
    ], 
    "rhythmic": "蝶戀花"
  }, 
  {
    "author": "趙長卿", 
    "paragraphs": [
      "鏤玉裁瓊莫比香。", 
      "娉婷枝上殢春光。", 
      "風流別有千般韻，割捨昏沈入醉鄉。", 
      "蜂共蝶，盡乾忙。", 
      "檀心知未肯尋常。", 
      "從來詩苦人消瘦，乞與幽窗富錦囊。"
    ], 
    "rhythmic": "鷓鴣天"
  }, 
  {
    "author": "趙長卿", 
    "paragraphs": [
      "蜂蜜釀成花已飛。", 
      "海棠次第雨胭脂。", 
      "園林檢點春歸也，只有縈風柳帶垂。", 
      "情默默，恨依依。", 
      "可人天氣日長時。", 
      "東風恰好尋芳去，何事驅弛作別離。"
    ], 
    "rhythmic": "鷓鴣天"
  }, 
  {
    "author": "趙長卿", 
    "paragraphs": [
      "年年長見傲寒林。", 
      "壓羣英。", 
      "有餘清。", 
      "曾被芳心，紅日惱詩情。", 
      "玉質暗香無限意，偏婉娩，盡輕盈。", 
      "今年瀟灑照歧亭。", 
      "更芳馨。", 
      "也崢嶸。", 
      "無奈多情，終是惜飄零。", 
      "誰與東君收拾取，怕風雨，挫瑤瓊。"
    ], 
    "rhythmic": "江神子・江城子"
  }, 
  {
    "author": "趙長卿", 
    "paragraphs": [
      "春思濃如酒，離心亂似綿。", 
      "一川芳草綠生煙。", 
      "客裏因循、重過豔陽天。", 
      "屈指歸期近，愁眉淚灑然。", 
      "無端還被此情牽。", 
      "爲問桃源、還有再逢緣。"
    ], 
    "rhythmic": "南歌子"
  }, 
  {
    "author": "趙長卿", 
    "paragraphs": [
      "憶昔去年花下飲，團蠻爭看酴醿。", 
      "酒濃花豔兩相宜。", 
      "醉中嘗記得，裙帶寫新詩。", 
      "還是春光驚已暮，此身猶在天涯。", 
      "斷腸無奈苦相思。", 
      "憂心徒耿耿，分付與他誰。"
    ], 
    "rhythmic": "臨江仙"
  }, 
  {
    "author": "趙長卿", 
    "paragraphs": [
      "柳鶯啼曉夢初驚。", 
      "香霧入簾清。", 
      "胭脂淡注宮妝雅，似文君、猶帶春酲。", 
      "芳心婉娩，媚容綽約，桃李總消聲。", 
      "相如春思正縈縈。", 
      "無奈惜花情。", 
      "曲欄小檻幽深處，與殷勤、遮護娉婷。", 
      "姚黃魏紫，十分顏色，終不似輕盈。"
    ], 
    "rhythmic": "一叢花"
  }, 
  {
    "author": "趙長卿", 
    "paragraphs": [
      "天涯目斷江南路。", 
      "見芳草，迷風絮。", 
      "綠暗花梢春幾許。", 
      "小桃寂寞，海棠零亂，飛盡胭脂雨。", 
      "子規聲裏山城暮。", 
      "月掛西南夢迴處。", 
      "滿抱離愁推不去。", 
      "雙眉百皺，寸腸千縷，若事憑鱗羽。"
    ], 
    "rhythmic": "青玉案"
  }, 
  {
    "author": "趙長卿", 
    "paragraphs": [
      "是三春已暮，浪蕊彤殘，牡丹零落。", 
      "獨殿清和，有佳名芍藥。", 
      "淺淺芳業，繡幢鼎鼎，更豔香綽約。", 
      "渾似揚州，畫樓捲起，翠簾紅幕。", 
      "倚檻輕盈，萬嬌千媚，故整霞裙，笑花寂寞。", 
      "太守風流，擁笙歌圍著。", 
      "坐上詩人，二千里外，念此身飄泊。", 
      "客眼看花，歸心對酒，番成蕭索。"
    ], 
    "rhythmic": "醉蓬萊"
  }, 
  {
    "author": "趙長卿", 
    "paragraphs": [
      "宿靄凝陰，天氣未晴，峭寒勒住羣葩。", 
      "倚欄無語，羞辜負年華。", 
      "柳媚梢頭翠眼，桃蒸原上紅霞。", 
      "可堪那、盡日狂風蕩蕩，細雨斜斜。", 
      "東君底事，無奈薄倖，著意殘害鶯花。", 
      "惟是我，惜春情重，說奈諮磋。", 
      "故與殷勤索酒，更將油幕高遮。", 
      "對花歡笑，從教風雨，著醉酬他。"
    ], 
    "rhythmic": "雨中花慢"
  }, 
  {
    "author": "趙長卿", 
    "paragraphs": [
      "曉來雨霽。", 
      "弱柳搖新翠。", 
      "麗日媚東風，正不暖不寒天氣。", 
      "幽禽弄舌，花上訴春光，高一餉，低一餉，清喨圓還碎。", 
      "那知時勢。", 
      "春亦元無意。", 
      "草木自敷榮，似人生、功名富貴。", 
      "我咱諳分，隨有亦隨無，不妒富，不憎貧，歌酒閒遊戲。"
    ], 
    "rhythmic": "驀山溪"
  }, 
  {
    "author": "趙長卿", 
    "paragraphs": [
      "芍藥開殘春已盡。", 
      "紅淺香乾，蝶子迷花陣。", 
      "陣是清和人正困。", 
      "行雲散後空留恨。", 
      "小字金書頻與問。", 
      "意曲心誠，未必他能信。", 
      "千結柔腸愁寸寸。", 
      "鈿釵幾日重相近。"
    ], 
    "rhythmic": "蝶戀花"
  }, 
  {
    "author": "趙長卿", 
    "paragraphs": [
      "江梅雖是孤芳早。", 
      "爭似酴醿好。", 
      "凡紅飛盡草妻迷。", 
      "婀娜枝頭才見、細腰肢。", 
      "玉容消得仙源惜。", 
      "滿架香堆白。", 
      "檀心應共酒相宜。", 
      "割捨花前猛飲、倒金卮。"
    ], 
    "rhythmic": "虞美人"
  }, 
  {
    "author": "趙長卿", 
    "paragraphs": [
      "冰塘淺綠生芳草。", 
      "枝上青梅小。", 
      "柳眉愁黛爲誰開。", 
      "似向東君、喜見故人來。", 
      "碧桃銷恨猶堪愛。", 
      "妃子今何在。", 
      "風光小院酒尊同。", 
      "向晚一鉤新月、落花風。"
    ], 
    "rhythmic": "虞美人"
  }, 
  {
    "author": "趙長卿", 
    "paragraphs": [
      "小溪清淺照孤芳。", 
      "蕊珠娘。", 
      "暗傳香。", 
      "春染粉容，清麗傅宮妝。", 
      "金縷翠蟬曾記得，花密密、過雕牆。", 
      "而今冷落水雲鄉。", 
      "念平康。", 
      "轉情傷。", 
      "夢斷巫雲，空恨楚襄王。", 
      "冰雪肌膚消瘦損，愁滿地、對斜陽。"
    ], 
    "rhythmic": "江神子・江城子"
  }, 
  {
    "author": "趙長卿", 
    "paragraphs": [
      "是平分秋色，夢草池塘，暖風簾幕。", 
      "昨夜三臺，燦天邊芝角。", 
      "自是君家，慶流澤遠，降生申崧嶽。", 
      "厚德溫良，高才粹雅，淵源學博。", 
      "何事丹墀，尚淹闊步，未許中原，少勤方略。", 
      "且對笙歌，醉黃金錯落。", 
      "蕊洞珠宮，媚人桃李，趁青春綽約。", 
      "綠意紅情，成陰結子，五雲樓閣。"
    ], 
    "rhythmic": "醉蓬萊"
  }, 
  {
    "author": "趙長卿", 
    "paragraphs": [
      "春事猶餘十日，吳蠶早已三眠。", 
      "多情忍對落花前。", 
      "酴醿飄暖雪，荷葉媚晴天。", 
      "香淡無心浸酒，綠浮可意邀船。", 
      "時光堪恨也堪憐。", 
      "單衣三月暮，歌扇一番圓。"
    ], 
    "rhythmic": "臨江仙"
  }, 
  {
    "author": "趙長卿", 
    "paragraphs": [
      "去年社日東風裏。", 
      "向三徑、開桃李。", 
      "脆管危弦隨意起。", 
      "綠陰紅影，暖香繁蕊，伴我醺醺醉。", 
      "今年社日空垂淚。", 
      "客舍看花甚情意。", 
      "江上危樓愁獨倚。", 
      "欲將心事，巧憑來燕，說與人憔悴。"
    ], 
    "rhythmic": "青玉案"
  }, 
  {
    "author": "趙長卿", 
    "paragraphs": [
      "枝上紅飛盡，梢頭綠已勻。", 
      "遊絲柳絮媚青春。", 
      "向晚暖風簾幕、練光新。", 
      "春已匆匆去，那堪話別情。", 
      "劉郎幾日便登程。", 
      "告你覓些歡笑、送行人。"
    ], 
    "rhythmic": "南歌子"
  }, 
  {
    "author": "趙長卿", 
    "paragraphs": [
      "麥畦勻綠。", 
      "枝頭屑屑飛梅玉。", 
      "傷心何事人南北。", 
      "斷盡迴腸，忍聽陽關曲。", 
      "倚窗青蔭亭亭竹。", 
      "好風敲動聲相續。", 
      "夜闌怕見銀臺燭。", 
      "會得離情，他也淚速速。"
    ], 
    "rhythmic": "醉落魄・一斛珠"
  }, 
  {
    "author": "趙長卿", 
    "paragraphs": [
      "密雨隨風，咋來一夜檐聲溜。", 
      "奈何僝僽。", 
      "官路梅花瘦。", 
      "賦得多情，怕到春時候。", 
      "如今一病非因酒。", 
      "試問君知否。"
    ], 
    "rhythmic": "點絳脣"
  }, 
  {
    "author": "趙長卿", 
    "paragraphs": [
      "春到垂楊，嫩黃染就金絲軟。", 
      "麗晴新暖。", 
      "涌翠千山遠。", 
      "爲甚年年，眉向東風展。", 
      "閒消遣。", 
      "欲歸猶懶。", 
      "漁笛天將晚。"
    ], 
    "rhythmic": "點絳脣"
  }, 
  {
    "author": "趙長卿", 
    "paragraphs": [
      "輕暖輕寒，賞花天氣春將半。", 
      "柳搖金線。", 
      "求友鶯相喚。", 
      "玉腕蛾眉，意眼頻頻眄。", 
      "歌喉軟。", 
      "玉卮受勸。", 
      "一醉應相拼。"
    ], 
    "rhythmic": "點絳脣"
  }, 
  {
    "author": "趙長卿", 
    "paragraphs": [
      "夜雨如傾，滿溪添漲桃花水。", 
      "落紅鋪地。", 
      "枝上堆濃翠。", 
      "去年如今，常伴酴醿醉。", 
      "今年裏。", 
      "離家千里。", 
      "獨猛東風淚。"
    ], 
    "rhythmic": "點絳脣"
  }, 
  {
    "author": "趙長卿", 
    "paragraphs": [
      "啼鳥喃喃，恨春歸去春誰管。", 
      "日和風暖。", 
      "綠暗閒庭院。", 
      "還憶當年，綺席新相見。", 
      "人已遠。", 
      "水流雲散。", 
      "空結多情怨。"
    ], 
    "rhythmic": "點絳脣"
  }, 
  {
    "author": "趙長卿", 
    "paragraphs": [
      "弱質纖姿儷素妝。", 
      "水沈山麝鬱幽香。", 
      "直疑姑射來天上，要惱人間傅粉郎。", 
      "簡釀酒，枕爲囊。", 
      "更餘風味勝糖霜。", 
      "肯如紅紫空姚冶，謾惹遊蜂戲蝶忙。"
    ], 
    "rhythmic": "鷓鴣天"
  }, 
  {
    "author": "趙長卿", 
    "paragraphs": [
      "玉容應不羨梅妝。", 
      "檀心特地賽爐香。", 
      "半臧密葉牆頭女，勾引酡顏馬上郎。", 
      "樽乏酒，且傾囊。", 
      "蟹螯糟熟似黏霜。", 
      "一年光景渾如夢，可惜人生忙處忙。"
    ], 
    "rhythmic": "鷓鴣天"
  }, 
  {
    "author": "趙長卿", 
    "paragraphs": [
      "洗盡鉛華不著妝。", 
      "一般真色自生香。", 
      "飄飄何處凌波女，故故相迎馬上郎。", 
      "尋譜諜，發詩囊。", 
      "絕勝梅萼嫁冰霜。", 
      "故山寒食依然在，句引東坡旅興忙。"
    ], 
    "rhythmic": "鷓鴣天"
  }, 
  {
    "author": "趙長卿", 
    "paragraphs": [
      "鏤玉裁瓊學靚妝。", 
      "不須瀋水自然香。", 
      "好隨梅蕊妝宮額，肯似桃花誤阮郎。", 
      "羞傅粉，賤香囊。", 
      "何勞傲雪與凌霜。", 
      "新來句引無情眼，拼爲東風一晌忙。"
    ], 
    "rhythmic": "鷓鴣天"
  }, 
  {
    "author": "趙長卿", 
    "paragraphs": [
      "綽約肌膚巧樣妝。", 
      "風流元自有清香。", 
      "未應傅粉疑平叔，卻笑荷花似六郎。", 
      "浮蟻甕，入詩囊。", 
      "學人消瘦怯風霜。", 
      "午窗一枕莊周夢，甘作花心粉蝶忙。"
    ], 
    "rhythmic": "鷓鴣天"
  }, 
  {
    "author": "趙長卿", 
    "paragraphs": [
      "去年元夜，正錢塘，看天街燈燭。", 
      "鬧蛾兒轉處，熙熙語笑，百萬紅妝女。", 
      "今年肯把輕辜負。", 
      "列熒煌千炬。", 
      "趁閒身未老，良辰美景，款醉新歌舞。"
    ], 
    "rhythmic": "探春令"
  }, 
  {
    "author": "趙長卿", 
    "paragraphs": [
      "清晚窗前杜宇啼。", 
      "遊仙驚夢醉，斷魂迷。", 
      "起來窗下看盆池。", 
      "傷春去，消瘦不勝衣。", 
      "柳陌記年時。", 
      "行雲音信杳、與心違。", 
      "空教攢恨入雙眉。", 
      "人已遠，紅葉莫題詩。"
    ], 
    "rhythmic": "小重山"
  }, 
  {
    "author": "趙長卿", 
    "paragraphs": [
      "綠示陰陰春已休。", 
      "羣花飄盡也，不勝愁。", 
      "遊絲飛絮兩悠悠。", 
      "迷芳草，日暖雨初收。", 
      "深院小遲留。", 
      "好香燒一炷，細煙浮。", 
      "更聽羯鼓打梁州。", 
      "惱人處，宿酒尚扶頭。"
    ], 
    "rhythmic": "小重山"
  }, 
  {
    "author": "趙長卿", 
    "paragraphs": [
      "梅花有意舒香粉。", 
      "舒香已得先春信。", 
      "香與露華清。", 
      "露濃愁殺人。", 
      "酒多愁愈重。", 
      "此意誰能共。", 
      "淚溼染衣斑。", 
      "夜霜金縷寒。"
    ], 
    "rhythmic": "菩薩蠻"
  }, 
  {
    "author": "趙長卿", 
    "paragraphs": [
      "梅花枝上東風軟。", 
      "朝來吹散真香遠。", 
      "雅淡有餘清。", 
      "客心和淚傾。", 
      "美人臨別夜。", 
      "月晃燈初灺。", 
      "玉枕小屏山。", 
      "眉尖曾細看。"
    ], 
    "rhythmic": "菩薩蠻"
  }, 
  {
    "author": "趙長卿", 
    "paragraphs": [
      "煙姿玉骨塵埃外，看自有神仙格。", 
      "花中越樣風流，曾是名標清客。", 
      "月夜香魂，雪天孤豔，可堪憐惜。", 
      "向枝間且作，東風第一，和羹事、期他日。", 
      "聞道春歸未識。", 
      "問伊家、卻知消息。", 
      "當時惱殺林逋，空繞團欒千百。", 
      "橫管輕吹處，餘香散、阿誰偏得。", 
      "壽陽宮、應有佳人，待與點、新妝額。"
    ], 
    "rhythmic": "水龍吟"
  }, 
  {
    "author": "趙長卿", 
    "paragraphs": [
      "葦綃開得仙花，就中最有佳人似。", 
      "香肌勝雪，千般揉縛，禁他風雨。", 
      "縞夜精神，繁春標緻，忍教孤負。", 
      "悵潘郎去後，河陽滿縣，知他是、誰爲主。", 
      "多謝文章吏部。", 
      "遇銜杯、不曾輕許。", 
      "應知這底，無言情緒，難爲分付。", 
      "吹遍春風，耀殘明月，總傷心處。", 
      "待閒亭夜永，遊人散後，作飛仙去。"
    ], 
    "rhythmic": "水龍吟"
  }, 
  {
    "author": "趙長卿", 
    "paragraphs": [
      "天教佔得如簧，巧聲乍囀千嬌媚。", 
      "金衣襯著，風流模樣，於中可是。", 
      "紅杏香中，綠楊陰處，多應饒你。", 
      "向黃昏、苦苦嬌啼怨別，那堪更、東風起。", 
      "別有詩腸鼓吹。", 
      "未關他、等閒俗耳。", 
      "雙柑斗酒，當時曾是，高人留意。", 
      "南國春歸，上陽花落，止添憔悴。", 
      "念啼聲欲碎，何人解作留春計。"
    ], 
    "rhythmic": "水龍吟"
  }, 
  {
    "author": "趙長卿", 
    "paragraphs": [
      "淡煙輕靄濛濛，望中乍歇凝晴晝。", 
      "才驚一霎催花，還又隨風過了。", 
      "清帶梨梢，暈含桃臉，添春多少。", 
      "向海棠點點，香紅染遍，分明是、胭脂透。", 
      "無奈芳心滴碎，阻遊人、踏青攜手。", 
      "檐頭線斷，空中絲亂，才晴卻又。", 
      "簾幕閒垂處，輕風送、一番寒峭。", 
      "正留君不住，瀟瀟更下黃昏後。"
    ], 
    "rhythmic": "水龍吟"
  }, 
  {
    "author": "趙長卿", 
    "paragraphs": [
      "濃芳滿地，秀色連天，和煙帶雨萋萋。", 
      "幾許芳心，還解報得春暉。", 
      "當時謝郎夢裏，似殷勤、傳與新詩。", 
      "卻爲甚、動長門怨感，南浦傷離。", 
      "追想天涯行客，應解擁車輪，步步相隨。", 
      "惆悵如絲，正是欲斷腸時。", 
      "憑高望中不見，路悠悠、南北東西。", 
      "春去也，怨王孫、猶自未歸。"
    ], 
    "rhythmic": "勝勝慢・聲聲慢"
  }, 
  {
    "author": "趙長卿", 
    "paragraphs": [
      "金垂煙重，雪揚風輕，東風慣得多嬌。", 
      "秀色依依，偏應綠水朱樓。", 
      "腰肢先來太瘦，更眉尖、惹得閒愁。", 
      "牽情處，是張郎年少，一種風流。", 
      "別後長堤目斷，空記得當時，馬上牆頭。", 
      "細雨輕煙，何處夕系扁舟。", 
      "叮嚀再須折贈，勸狂風、休挽長條。", 
      "春未老，到成陰、終待共遊。"
    ], 
    "rhythmic": "勝勝慢・聲聲慢"
  }, 
  {
    "author": "趙長卿", 
    "paragraphs": [
      "黯靄陰雲覆，滂沱急雨飛。", 
      "洗殘枝上亂紅稀。", 
      "恰是退花天氣、困人時。", 
      "向曉春酲重，偎人起較遲。", 
      "薄羅初見拭輕衣。", 
      "笑拭新妝、須要剪酴醿。"
    ], 
    "rhythmic": "南歌子"
  }, 
  {
    "author": "趙長卿", 
    "paragraphs": [
      "寒食風霜最可人。", 
      "梨花榆火一時新。", 
      "心頭眼底總宜春。", 
      "薄暮歸吟芳草路，落紅深處鷓鴣聲。", 
      "東風疏雨喚愁生。"
    ], 
    "rhythmic": "浣溪沙"
  }, 
  {
    "author": "趙長卿", 
    "paragraphs": [
      "柳老拋綿春已深。", 
      "夾衣初試曉寒輕。", 
      "別離無奈此時情。", 
      "先自愁懷容易感，不堪聞底子規聲。", 
      "西樓料得數回程。"
    ], 
    "rhythmic": "浣溪沙"
  }, 
  {
    "author": "趙長卿", 
    "paragraphs": [
      "不憤江梅噴暗香。", 
      "春前臘後正淒涼。", 
      "霜風雪月忍思量。", 
      "斜倚幽林如有恨，玉鱗飛後轉堪傷。", 
      "時人那解識孤芳。"
    ], 
    "rhythmic": "浣溪沙"
  }, 
  {
    "author": "趙長卿", 
    "paragraphs": [
      "別來無事不思量。", 
      "霜日最淒涼。", 
      "凝想倚欄干處，攢眉應爲蕭郎。", 
      "梅花豈管人消瘦，只恁自芬芳。", 
      "寄語行人知否，梅花得似人香。"
    ], 
    "rhythmic": "朝中措"
  }, 
  {
    "author": "趙長卿", 
    "paragraphs": [
      "隔葉乳鴉聲軟。", 
      "啼斷日斜影轉。", 
      "楊柳小腰肢。", 
      "畫樓西。", 
      "役損風流心眼。", 
      "眉上新愁無限。", 
      "極目送雲行。", 
      "此時情。"
    ], 
    "rhythmic": "昭君怨"
  }, 
  {
    "author": "趙長卿", 
    "paragraphs": [
      "夜來一夜東風暖。", 
      "春到桃腮柳眼。", 
      "對景可堪腸斷。", 
      "強把愁眉展。", 
      "花期惹起歸期念。", 
      "前事從頭忖遍。", 
      "凝想水遙山遠。", 
      "空結相思怨。"
    ], 
    "rhythmic": "桃源憶故人"
  }, 
  {
    "author": "趙長卿", 
    "paragraphs": [
      "花飛飛。", 
      "柳依依。", 
      "簾卷東風日正遲。", 
      "社前雙燕歸。", 
      "藥欄東，藥欄西。", 
      "記得當時素手攜。", 
      "彎彎月似眉。"
    ], 
    "rhythmic": "長相思"
  }, 
  {
    "author": "趙長卿", 
    "paragraphs": [
      "景物一番新，熙熙時候。", 
      "小院融和漸長晝。", 
      "東君有意，爲憐纖腰消瘦。", 
      "軟風吹破眉間皺。", 
      "嫋嫋枝頭，輕黃微透。", 
      "舞到春深轉清秀。", 
      "錦囊多感，又更新來傷酒。", 
      "斷腸無語憑欄久。"
    ], 
    "rhythmic": "感皇恩"
  }, 
  {
    "author": "趙長卿", 
    "paragraphs": [
      "笙歌間錯華筵啓。", 
      "喜新春新歲。", 
      "菜傳纖手青絲細。", 
      "和氣入、東風裏。", 
      "幡兒勝兒都姑媂。", 
      "戴得更忔戲。", 
      "願新春已後，吉吉利利。", 
      "百事都入意。"
    ], 
    "rhythmic": "探春令"
  }, 
  {
    "author": "趙長卿", 
    "paragraphs": [
      "赤欄干外桃花雨。", 
      "飛花已覺春歸去。", 
      "柳色碧依依。", 
      "濃陰春晝遲。", 
      "海棠紅未破。", 
      "勻糝胭脂顆。", 
      "風雨也相饒。", 
      "應憐粉面嬌。"
    ], 
    "rhythmic": "菩薩蠻"
  }, 
  {
    "author": "趙長卿", 
    "paragraphs": [
      "牡丹已過酴醿謝，飛盡繁花。", 
      "濃翠啼鴉。", 
      "綠水橋邊賣酒家。", 
      "年時攜手尋春去，滿引流霞。", 
      "往事堪嚓。", 
      "猶喜潘郎鬢未華。"
    ], 
    "rhythmic": "醜奴兒・採桑子"
  }, 
  {
    "author": "趙長卿", 
    "paragraphs": [
      "簾卷輕風憐小春。", 
      "荷枯菊悴正愁人。", 
      "江梅喜見一枝新。", 
      "料得主人偏愛惜，也應冰雪好精神。", 
      "故園桃李莫生嗔。"
    ], 
    "rhythmic": "浣溪沙"
  }, 
  {
    "author": "趙長卿", 
    "paragraphs": [
      "楚梅嬌小。", 
      "好是霜天曉。", 
      "宿酒惱人香暗繞。", 
      "浸影碧波池沼。", 
      "生成素淡芳容。", 
      "不須抹黛勻紅。", 
      "準擬凝成陰結子，莫教枉費春工。"
    ], 
    "rhythmic": "清平樂"
  }, 
  {
    "author": "趙長卿", 
    "paragraphs": [
      "綺疏新曉。", 
      "學語雛鶯巧。", 
      "煙暖瑤階梧葉老。", 
      "滿地東風芳草。", 
      "少年不合風流。", 
      "償他酒債花愁。", 
      "望斷綠蕪春去，銷魂懶上層樓。"
    ], 
    "rhythmic": "清平樂"
  }, 
  {
    "author": "趙長卿", 
    "paragraphs": [
      "日彤彤，風蕩蕩。", 
      "簾外柳花飛揚。", 
      "紅有限，綠無窮。", 
      "雨晴芳徑中。", 
      "腸寸結。", 
      "縈離別。", 
      "還是去年時節。", 
      "春暮也，子歸啼。", 
      "傷春三月時。"
    ], 
    "rhythmic": "更漏子"
  }, 
  {
    "author": "趙長卿", 
    "paragraphs": [
      "檀心刻玉幾千重。", 
      "開處對房櫳。", 
      "黃昏淡月籠豔，香與酒爭濃。", 
      "宜輕素，鄙輕紅。", 
      "思無窮。", 
      "化工著意，南南北北，一種東風。"
    ], 
    "rhythmic": "訴衷情"
  }, 
  {
    "author": "趙長卿", 
    "paragraphs": [
      "枝上楊花糝玉塵。", 
      "晚風扶起處，雪輕盈。", 
      "撲人點點細無聲。", 
      "誰能惜，撩亂滿江城。", 
      "忍淚未須傾。", 
      "十年追往事，嘆流鶯。", 
      "曉來雨過轉傷情。", 
      "鋪池綠，遣恨寄浮萍。"
    ], 
    "rhythmic": "小重山"
  }, 
  {
    "author": "趙長卿", 
    "paragraphs": [
      "綠盡燒痕芳草遍。", 
      "不暖不寒，切莫辜良宴。", 
      "罨畫屏風開羽扇。", 
      "薄羅衫子仙衣練。", 
      "晚雨小池添水面。", 
      "戲躍赬鱗，又向波心見。", 
      "持酒伊聽聲宛轉。", 
      "樽前唱徹昭陽怨。"
    ], 
    "rhythmic": "蝶戀花"
  }, 
  {
    "author": "趙長卿", 
    "paragraphs": [
      "樑上雙雙海燕歸。", 
      "故人應不寄新詩。", 
      "柳梧陰裏高還下，簾幕中間去復回。", 
      "追盛事，憶烏衣。", 
      "王家巷陌日沈西。", 
      "興亡無限驚心語，說與時人總不知。"
    ], 
    "rhythmic": "鷓鴣天"
  }, 
  {
    "author": "趙長卿", 
    "paragraphs": [
      "謖謖東風作雨寒。", 
      "無言獨自憑欄干。", 
      "綠肥紅瘦春歸去，恨逼愁侵酒怎寬。", 
      "追往事，惜花殘。", 
      "殘花往事總相關。", 
      "風光臺上傷心處，此意人休作等閒。"
    ], 
    "rhythmic": "鷓鴣天"
  }, 
  {
    "author": "趙長卿", 
    "paragraphs": [
      "新元才過，漸融和氣，先到簾幃。", 
      "謾閒繞、柳徑花蹊裏。", 
      "探看試、春來未。", 
      "年時曾把春拋棄。", 
      "與春光陪淚。", 
      "待今春、日日花前沈醉。", 
      "款細偎紅翠。"
    ], 
    "rhythmic": "探春令"
  }, 
  {
    "author": "趙長卿", 
    "paragraphs": [
      "數聲回雁。", 
      "幾番疏雨，東風回暖。", 
      "甚今年、立得春來晚。", 
      "過人日、方相見。", 
      "縷金幡勝教先辦。", 
      "著工夫裁剪。", 
      "到那時睹當，須教滴惜，稱得梅妝面。"
    ], 
    "rhythmic": "探春令"
  }, 
  {
    "author": "趙長卿", 
    "paragraphs": [
      "冰檐垂箸，雪花飛絮，時方嚴肅。", 
      "向尋常搖曳，凡花野草，怎生敢誇紅綠。", 
      "江梅孤潔無拘束。", 
      "只溫然如玉。", 
      "自一般天賦，風流清秀，總不同粗俗。"
    ], 
    "rhythmic": "探春令"
  }, 
  {
    "author": "趙長卿", 
    "paragraphs": [
      "而今風韻，舊時標緻，總皆奇絕。", 
      "再相逢還是，春前臘後，粉面凝香雪。", 
      "芳心自與羣花別。", 
      "盡孤高清潔。", 
      "那情懷最是，與人好處，冷淡黃昏月。"
    ], 
    "rhythmic": "探春令"
  }, 
  {
    "author": "趙長卿", 
    "paragraphs": [
      "雕牆風定，綺窗燭灺，沈吟獨坐。", 
      "料雪霜深處，司花神女，暗裏焚百和。", 
      "惱人一陣香初過。", 
      "把清愁薰破。", 
      "更那堪得，冰姿玉貌，痛與惜則個。"
    ], 
    "rhythmic": "探春令"
  }, 
  {
    "author": "趙長卿", 
    "paragraphs": [
      "龜紗隔霧，繡簾鉤月，那時曾見。", 
      "照影兒、覷了千迴百轉。", 
      "素豔明於練。", 
      "柔腸堆滿相思願。", 
      "更重看幾遍。", 
      "是天然不用，施朱櫳翠，羞損桃花面。"
    ], 
    "rhythmic": "探春令"
  }, 
  {
    "author": "趙長卿", 
    "paragraphs": [
      "疏籬橫出，綠枝斜露，笑盈盈地。", 
      "悄一似、初睹東鄰女，有無限、風流意。", 
      "半開折得瓊瑰蕊。", 
      "惹新香沾袂。", 
      "放曲屏珠幌膽瓶兒裏，伴我醺醺睡。"
    ], 
    "rhythmic": "探春令"
  }, 
  {
    "author": "趙長卿", 
    "paragraphs": [
      "冰澌池面。", 
      "柳搖金線，春光無限。", 
      "問梅花底事，收香藏蕊，到此方舒展。", 
      "百花頭上俱休管。", 
      "且驚開俗眼。", 
      "看綠陰結子，成功調鼎，有甚遲和晚。"
    ], 
    "rhythmic": "探春令"
  }, 
  {
    "author": "趙長卿", 
    "paragraphs": [
      "溪橋山路。", 
      "竹籬茅舍，淒涼風雨。", 
      "被摧殘沮挫，精神依舊，無奈相思苦。", 
      "東君故與收拾取。", 
      "忍教他塵土。", 
      "向綠窗繡戶，朱欄小檻，做個名花主。"
    ], 
    "rhythmic": "探春令"
  }, 
  {
    "author": "趙長卿", 
    "paragraphs": [
      "雨孱風瘦，雪欺霜妒，時光牢落。", 
      "怎奈向、天與孤高出衆，一任傍人惡。", 
      "凡花且莫相嘲謔。", 
      "盡強伊寂寞。", 
      "便饒他、百計千方就做，醞藉如何學。"
    ], 
    "rhythmic": "探春令"
  }, 
  {
    "author": "趙長卿", 
    "paragraphs": [
      "樓頭月滿。", 
      "欄干風度，有人腸斷。", 
      "爲多情、役得神魂撩亂。", 
      "又被梅縈絆。", 
      "對花沈醉應須拼。", 
      "且尊前相伴。", 
      "恨無端玉笛，穿簾透幕，好夢還驚散。"
    ], 
    "rhythmic": "探春令"
  }, 
  {
    "author": "趙長卿", 
    "paragraphs": [
      "清江平淡，暗香瀟灑，滿林風露。", 
      "漸枝上、也學楊花柳絮。", 
      "輕逐春歸去。", 
      "東君著意勤遮護。", 
      "總留他不住。", 
      "幸西園別有，能言花貌，委曲關心愫。"
    ], 
    "rhythmic": "探春令"
  }, 
  {
    "author": "趙長卿", 
    "paragraphs": [
      "囂塵盡掃，碧落輝騰，元宵三五。", 
      "更漏永、遲遲停鼓。", 
      "天上人間當此遇。", 
      "正年少、盡香車寶馬，次第追隨士女。", 
      "看往來、巷陌連甍，簇起星逑無數。", 
      "政簡物阜清閒處。", 
      "聽笙歌、鼎沸頻舉。", 
      "燈焰暖、庭幃高下，紅影相交知幾戶。", 
      "恣歡笑、道今宵景色，勝前時幾度。", 
      "細算來、皇都此夕，消得喧傳今古。", 
      "排備綺席成行，爐噴嫋、沈檀輕縷。", 
      "睹遨遊彩仗，疑是神仙伴侶。", 
      "欲飛去、恨難留住。", 
      "漸到蓬瀛步。", 
      "願永逢、恁時恁節，且與風光爲主。"
    ], 
    "rhythmic": "寶鼎現"
  }, 
  {
    "author": "趙長卿", 
    "paragraphs": [
      "梅黃又見纖纖雨。", 
      "客裏情懷兩眉聚。", 
      "何處煙村啼杜宇。", 
      "勸人歸去，早思家轉，聽得聲聲苦。", 
      "利名縈絆何時住。", 
      "惱亂愁腸成萬縷。", 
      "滿眼興亡知幾許。", 
      "不如尋個，老松石畔，作個柴門戶。"
    ], 
    "rhythmic": "青玉案"
  }, 
  {
    "author": "趙長卿", 
    "paragraphs": [
      "梅雪飄香，杏花開豔燃春晝。", 
      "銅駝煙淡曉風輕，搖曳青青柳。", 
      "海燕歸來未久。", 
      "向雕樑、初成對偶。", 
      "日長人困，綠水池塘，清明時候。", 
      "簾幕低垂，麝煤煙噴黃金獸。", 
      "天涯人去杳無憑，不念東陽瘦。", 
      "眉上新愁壓舊。", 
      "要消遣、除非殢酒。", 
      "酒醒人靜，月滿南樓，相思還又。"
    ], 
    "rhythmic": "燭影搖紅"
  }, 
  {
    "author": "趙長卿", 
    "paragraphs": [
      "銀蟾光滿，弄餘輝、冷浸江梅無力。", 
      "緩引柔條浮素蕊，橫在閒窗虛壁。", 
      "染紙揮毫，粉塗墨暈，不似今端的。", 
      "天然造化，別是一般，清瘦蹤跡。", 
      "今夜翠葆堂深，夢迴風定，因月才相識。", 
      "先自離愁，那更被、曉角殘更催逼。", 
      "曙色將分，輕陰移盡，過眼難尋覓。", 
      "江南圖上，畫工應爲描得。"
    ], 
    "rhythmic": "念奴嬌"
  }, 
  {
    "author": "趙長卿", 
    "paragraphs": [
      "玉龍聲杳，正瑤臺曲舞，香山初徹。", 
      "褪粉掐酥千萬顆，滿地平鋪銀雪。", 
      "草褥香茵，苔錢買住，留待黃昏月。", 
      "有人妝罷，對花凝佇愁絕。", 
      "休更恨落羞開，東君情分，自古多離別。", 
      "好把芳心收拾取，與個和羹人說。", 
      "擺脫風塵，消停酸苦，終有成時節。", 
      "浮花浪蕊，到頭不是生活。"
    ], 
    "rhythmic": "念奴嬌"
  }, 
  {
    "author": "趙長卿", 
    "paragraphs": [
      "和風暖日小層樓。", 
      "人閒春事幽。", 
      "杏花深處一聲鳩。", 
      "花飛水自流。", 
      "尋舊夢，續揚州。", 
      "眉山相對愁。", 
      "憶曾和淚送行舟。", 
      "清江古渡頭。"
    ], 
    "rhythmic": "阮郎歸"
  }, 
  {
    "author": "趙長卿", 
    "paragraphs": [
      "東風捲盡辛夷雪。", 
      "逆旅清明節。", 
      "黃昏煙雨失前山。", 
      "陟遍朱欄、酒噤不禁寒。", 
      "歸來誰護衣篝火。", 
      "倒擁文鴛臥。", 
      "可堪連夜子規啼。", 
      "喚得春歸、人卻未成歸。"
    ], 
    "rhythmic": "虞美人"
  }, 
  {
    "author": "趙長卿", 
    "paragraphs": [
      "蘭枯菊槁。", 
      "是返魂香入，江南春早。", 
      "谷靜林幽人不見，夢與梨花顛倒。", 
      "雪刻檀心，玉勻豐頰，妝趁嚴鍾曉。", 
      "海山麼鳳，綠衣何處飛繞。", 
      "竹外孤嫋一枝，古今解道，只有東坡老。", 
      "莫倚廣平心似鐵，閒把珠璣揮掃。", 
      "桃李輿臺，冰霜賓客，月地還悽悄。", 
      "暗香消盡，和羹心事誰表。"
    ], 
    "rhythmic": "念奴嬌"
  }, 
  {
    "author": "趙長卿", 
    "paragraphs": [
      "江村百六春強半。", 
      "拍拍池塘春水滿。", 
      "風團柳絮舞如狂，雨壓橘花香不散。", 
      "陰陰巷陌閒庭院。", 
      "小立危欄羞燕燕。", 
      "不知何事未還鄉，除卻青春誰作伴。"
    ], 
    "rhythmic": "玉樓春"
  }, 
  {
    "author": "趙長卿", 
    "paragraphs": [
      "風又雨。", 
      "滿地殘紅無數。", 
      "花不能言鶯解語。", 
      "曉來啼更苦。", 
      "把酒東皋日暮。", 
      "抵死留春春去。", 
      "擬倩楊花尋去處。", 
      "楊花無定據。"
    ], 
    "rhythmic": "謁金門"
  }, 
  {
    "author": "趙長卿", 
    "paragraphs": [
      "楊花飛盡鶯聲澀。", 
      "杜娟喚得春歸急。", 
      "病酒起來遲。", 
      "嬌慵懶畫眉。", 
      "寶奩金鴨冷。", 
      "重喚燒香餅。", 
      "著意煉龍涎。", 
      "纖纖手逴煙。"
    ], 
    "rhythmic": "菩薩蠻"
  }, 
  {
    "author": "趙長卿", 
    "paragraphs": [
      "小亭煙柳水溶溶。", 
      "野花白白紅紅。", 
      "惱人池上晚來風。", 
      "吹損春容。", 
      "又是清明天氣，記當年、小院相逢。", 
      "憑欄幽思幾千重。", 
      "殘杏香中。"
    ], 
    "rhythmic": "畫堂春"
  }, 
  {
    "author": "趙長卿", 
    "paragraphs": [
      "夜來暖趁海棠時。", 
      "臉邊勻透胭脂。", 
      "亂紅嬌影困垂垂。", 
      "睡損楊妃。", 
      "多少肉溫香潤，朱脣綠鬢相偎。", 
      "晚風何苦過臺西。", 
      "斷送春歸。"
    ], 
    "rhythmic": "畫堂春"
  }, 
  {
    "author": "趙長卿", 
    "paragraphs": [
      "春水滿江南，三月多芳草。", 
      "幽鳥閒將遠恨來，一一都啼了。", 
      "不學鴛鴦老。", 
      "回首臨平道。", 
      "人道長眉似遠山，山不似長眉好。"
    ], 
    "rhythmic": "卜算子"
  }, 
  {
    "author": "趙長卿", 
    "paragraphs": [
      "水邊籬落獨橫枝，冉冉風煙岑寂。", 
      "踏雪尋芳村路永，竹屋西頭遙識。", 
      "蕙草香銷，小桃紅未，醉眼驚春色。", 
      "離愁何處，斷腸無限陳跡。", 
      "憔悴素臉朱脣，天寒日暮，倚欄干無力。", 
      "歲晚天涯驛使遠，難寄江南消息。", 
      "自笑平生，憐清惜淡，故園曾親植。", 
      "百花雖好，問還有恁標格。"
    ], 
    "rhythmic": "念奴嬌"
  }, 
  {
    "author": "趙長卿", 
    "paragraphs": [
      "肩輿曉踏江頭月。", 
      "月華冷浸消殘雪。", 
      "雪月照疏籬。", 
      "梅花三兩枝。", 
      "人憐花淡薄。", 
      "花恨人牢落。", 
      "不似那回時。", 
      "醺醺醉玉肌。"
    ], 
    "rhythmic": "菩薩蠻"
  }, 
  {
    "author": "趙長卿", 
    "paragraphs": [
      "開盡梅花，雪殘庭戶春來早。", 
      "歲華偏好。", 
      "只恐催人老。", 
      "惟有詩情，猶被花枝惱。", 
      "金樽倒。", 
      "共成歡笑。", 
      "終是清狂少。"
    ], 
    "rhythmic": "點絳脣"
  }, 
  {
    "author": "趙長卿", 
    "paragraphs": [
      "手種梅花三四株。", 
      "要看冰霜照清臞。", 
      "朝來幾朵茅檐下，竹外江頭恐不如。", 
      "凝玉面，吐香須。", 
      "莫嫌孤瘦漸豐餘。", 
      "化工不肯辜人意，做底歡娛報答渠。"
    ], 
    "rhythmic": "鷓鴣天"
  }, 
  {
    "author": "趙長卿", 
    "paragraphs": [
      "只慣嬌癡不慣愁。", 
      "離情渾不掛眉頭。", 
      "可憐惱盡尊前客，卻趁東風上小舟。", 
      "真個去，不忺留。", 
      "落花流水一春休。", 
      "自憐不及春江水，隨到滕王閣下流。"
    ], 
    "rhythmic": "鷓鴣天", 
    "tags": [
      "滕王閣"
    ]
  }, 
  {
    "author": "趙長卿", 
    "paragraphs": [
      "海棠花半落。", 
      "正蕙圃風生，蘭亭香撲。", 
      "青英暝池閣。", 
      "任翻紅飛絮，遊絲穿幕。", 
      "情懷易著。", 
      "奈宿酲、情緒正惡。", 
      "嘆韶光漸改，年華荏苒，舊歡如許。", 
      "追念憑肩盟誓，枕臂私言，盡成離索。", 
      "記得忘卻。", 
      "當時事，那時約。", 
      "怕燈前月下，得見則個，厭厭只待窺著。", 
      "問新來、爲誰縈牽，又還瘦削。"
    ], 
    "rhythmic": "瑞鶴仙"
  }, 
  {
    "author": "趙長卿", 
    "paragraphs": [
      "過盡徵鴻來盡燕，故園消息茫然。", 
      "一春憔悴有誰憐。", 
      "懷家寒食夜，中酒落花天。", 
      "見說江頭春浪渺，殷勤欲送歸船。", 
      "別來此處最縈牽。", 
      "斷篷南浦雨，疏柳斷橋煙。"
    ], 
    "rhythmic": "臨江仙"
  }, 
  {
    "author": "趙長卿", 
    "paragraphs": [
      "階前春草亂愁芽。", 
      "塵暗綠窗紗。", 
      "釵盟鏡約知何限，最斷腸、湓浦琵琶。", 
      "南渚送船，西城折柳，遺恨在天涯。", 
      "夜來魂夢到儂家。", 
      "一笑臉如霞。", 
      "鶯啼燕恨西窗下，問何事、潘鬢先華。", 
      "鍾動五更，魂歸千里，殘角怨梅花。"
    ], 
    "rhythmic": "一叢花"
  }, 
  {
    "author": "趙長卿", 
    "paragraphs": [
      "桃杏舒紅。", 
      "遲遲暖日，媚景芳濃。", 
      "紫燕穿簾，香泥著地，未乳巢空。", 
      "千山萬水重重。", 
      "煙雨裏、王維畫中。", 
      "芳草斜陽，無人江渡，蓑笠漁翁。"
    ], 
    "rhythmic": "柳梢青"
  }, 
  {
    "author": "趙長卿", 
    "paragraphs": [
      "綠水平湖，浸芙渠爛錦，豔勝傾國。", 
      "半斂半開，斜立斜敧，好似困嬌無力。", 
      "水仙應赴瑤池宴，醉歸去、美人扶策。", 
      "駐香駕、擁波心媚容，倩妝顏色。", 
      "曾見苕川澄碧。", 
      "勻粉面、溪頭舊時相識。", 
      "翠被繡裀，彩扇香篝，度歲杳無消息。", 
      "露痕滴盡風前淚，追往恨、悠悠蹤跡。", 
      "動怨憶。", 
      "多情自家賦得。"
    ], 
    "rhythmic": "花心動"
  }, 
  {
    "author": "趙長卿", 
    "paragraphs": [
      "暑風吹雨仙源過，深院靜，涼於水。", 
      "蓮花郎面，翠幢紅粉，烘人香細。", 
      "別院新番，曲成初按，詞清聲脆。", 
      "奈難堪羞澀，朦鬆病眼，無心聽，笙簧美。", 
      "還記當年此際。", 
      "嘆飄零、萍蹤千里。", 
      "楚雲寂寞，吳歌悽切，成何情意。", 
      "因念而今，水鄉瀟灑，風亭高致。", 
      "對花前可是，十分蒙鬥，肯辜歡醉。"
    ], 
    "rhythmic": "鼓笛慢・水龍吟"
  }, 
  {
    "author": "趙長卿", 
    "paragraphs": [
      "晚妝才罷，見櫳絲勻玉，一團嬌秀。", 
      "趁得年光，長是向、金谷無花時候。", 
      "不比鶯鶯，不關燕燕，不似章臺柳。", 
      "清涼無汗，雪肌瀟灑難偶。", 
      "好是斜月黃昏，瑤階鈿砌，百媚初含酒。", 
      "惱殺多情香噴噴，雙靨盈盈回首。", 
      "傾國傾城，千金莫惜，蘭蕙應難友。", 
      "沈郎拚了，爲花一味銷瘦。"
    ], 
    "rhythmic": "念奴嬌"
  }, 
  {
    "author": "趙長卿", 
    "paragraphs": [
      "竹颭斜梢，荷傾餘瀝，晚風初到南池。", 
      "雨收池上，高柳亂蟬嘶。", 
      "冉冉蓮香滿院，夕陽映、紅浸庭闈。", 
      "涼生到，碧瓜破玉，白酒酌玻璃。", 
      "思量，浮世事，枯榮辱寵，歡喜憂悲。", 
      "算勞心勞力，得甚便宜。", 
      "粗有田園笑傲，揀些個、朋友追隨。", 
      "好時景，莫教挫過，撞著醉如泥。"
    ], 
    "rhythmic": "滿庭芳"
  }, 
  {
    "author": "趙長卿", 
    "paragraphs": [
      "紅藕洲塘，黃葵庭院，渚風時動清颸。", 
      "素紈輕颭，涼色爽征衣。", 
      "一一光陰日月，關情處、前事難期。", 
      "空凝想，臨鸞有恨，誰與畫新眉。", 
      "刀頭，心寸折，江南厚約，惟是儂知。", 
      "念默歌停舞，冷落屏幃。", 
      "何日朱籠鸚鵡，迎門報、金勒東歸。", 
      "羅弦管，合歡聲裏，爛醉玉東西。"
    ], 
    "rhythmic": "滿庭芳"
  }, 
  {
    "author": "趙長卿", 
    "paragraphs": [
      "山路亂蟬吟，聲隱茂林修竹。", 
      "恰值快風收雨，遞荷香芬馥。", 
      "破除愁慮酒宜多，把酒再三囑。", 
      "遙想溪亭瀟灑，稱晚涼新浴。"
    ], 
    "rhythmic": "好事近"
  }, 
  {
    "author": "趙長卿", 
    "paragraphs": [
      "二喬姊妹新妝了。", 
      "照水盈盈笑。", 
      "多情相約五湖遊。", 
      "似向羣花叢裏、騁風流。", 
      "丁香枝上千千結。", 
      "怨惹相思切。", 
      "爭如特地嫁薰風。", 
      "吐盡芳心點點、絳脣紅。"
    ], 
    "rhythmic": "虞美人"
  }, 
  {
    "author": "趙長卿", 
    "paragraphs": [
      "正火山槐夏，黛葉湘枝，荔子新摘。", 
      "千里馳驅，薦仙源佳席。", 
      "浪比龍晴，未輸崖蜜，燦爛然紅摘。", 
      "滿貯雕盤，纖纖素手，丹苞新擘。", 
      "梨慄粗疏，帶酸橘柚，凡品多般，總羞標格。", 
      "何以濃香，洗煩襟仙液。", 
      "爲愛真妃，再三珍重，價傾城傾國。", 
      "玉骨冰肌，風流醞藉，直宜消得。"
    ], 
    "rhythmic": "醉蓬萊"
  }, 
  {
    "author": "趙長卿", 
    "paragraphs": [
      "見浴蘭才罷，拂掠新妝，巧梳雲髻。", 
      "初試生衣，恰三裁貼體。", 
      "艾虎宜男，朱符辟惡，好儲祥納吉。", 
      "金鳳釵頭，應時戴了，千般忔戲。", 
      "那更殷勤，再三祝願，鬥巧合歡，彩絲纏臂。", 
      "刻玉香蒲，泛金觥迎醉。", 
      "午日薰風，楚詞高詠，度遏雲聲脆。", 
      "赤口白舌，從今消滅，諸餘可意。"
    ], 
    "rhythmic": "醉蓬萊"
  }, 
  {
    "author": "趙長卿", 
    "paragraphs": [
      "樹影將圓，林梢不動。", 
      "汗珠挹透紗衣重。", 
      "荷風忽送雨飛來，晚涼習習生幽夢。", 
      "珠箔高鉤，瑤琴閒弄。", 
      "移樽邀取蟬娟共。", 
      "今宵拼著醉眠呵，夜香聞早添金鳳。"
    ], 
    "rhythmic": "踏莎行"
  }, 
  {
    "author": "趙長卿", 
    "paragraphs": [
      "淡妝濃抹。", 
      "西湖人面兩奇絕。", 
      "菖蒲角黍家家節。", 
      "水戲魚龍，十里畫簾揭。", 
      "凌波無限生塵襪。", 
      "冰肌瑩徹香羅雪。", 
      "遊船且莫催歸楫。", 
      "遮莫黃昏，天外有新月。"
    ], 
    "rhythmic": "醉落魄・一斛珠", 
    "tags": [
      "西湖"
    ]
  }, 
  {
    "author": "趙長卿", 
    "paragraphs": [
      "東城沙軟馬蹄輕。", 
      "清和雨乍晴。", 
      "柳陰曲徑泣流鶯。", 
      "淒涼不忍聽。", 
      "休苦怨，莫悲鳴。", 
      "何須雨淚傾。", 
      "但將巧語寫心誠。", 
      "東君肯薄情。"
    ], 
    "rhythmic": "阮郎歸"
  }, 
  {
    "author": "趙長卿", 
    "paragraphs": [
      "亂疊青錢荷葉小。", 
      "濃綠陰陰，學語雛鶯巧。", 
      "小樹飛花芳徑草。", 
      "堆紅襯碧於中好。", 
      "梅子弄黃枝上早。", 
      "春已歸時，戲蝶遊蜂少。", 
      "細把新詞才和了。", 
      "雞聲已喚紗窗曉。"
    ], 
    "rhythmic": "蝶戀花"
  }, 
  {
    "author": "趙長卿", 
    "paragraphs": [
      "新晴水暖藕花紅。", 
      "烘人暑意晚來濃。", 
      "共攜纖手橋東路，楊柳青青一徑風。", 
      "深翠裏，豔香中。", 
      "雙鶯初下蕊珠宮。", 
      "月籠粉面三更露，涼透蕭蕭一夢中。"
    ], 
    "rhythmic": "鷓鴣天"
  }, 
  {
    "author": "趙長卿", 
    "paragraphs": [
      "彩雲飛盡楚天空。", 
      "碧溶溶。", 
      "一簾風。", 
      "吹起荷花，香霧噴人濃。", 
      "明月淒涼多少恨，恨難許，我情鍾。", 
      "相思魂夢幾時窮。", 
      "洞房中。", 
      "憶從容。", 
      "須信別來，應也斂眉峯。", 
      "好景良宵添悵望，無計與，一樽同。"
    ], 
    "rhythmic": "江神子・江城子"
  }, 
  {
    "author": "趙長卿", 
    "paragraphs": [
      "冷徹蓬壺，翠幢鼎鼎生香。", 
      "十頃玻璃，望中無限清涼。", 
      "遮風掩日，高低襯、密護紅妝。", 
      "陰陰湖裏，羨他雙浴鴛鴦。", 
      "猛憶西湖，當年一夢難忘。", 
      "折得曾將蓋雨，歸思如狂。", 
      "水雲千里，不堪更、回首思量。", 
      "而今把酒，爲伊沈醉何妨。"
    ], 
    "rhythmic": "新荷葉", 
    "tags": [
      "西湖"
    ]
  }, 
  {
    "author": "趙長卿", 
    "paragraphs": [
      "簾幕輕風灑灑，園林綠蔭垂垂。", 
      "楝花開遍麥秋時。", 
      "雨深芳草渡，蝴蝶正慵飛。", 
      "憔悴三春心事，風流一弄金衣。", 
      "韶光老盡起深思。", 
      "日長庭院裏，徙倚聽催歸。"
    ], 
    "rhythmic": "臨江仙"
  }, 
  {
    "author": "趙長卿", 
    "paragraphs": [
      "荷錢浮翠點前溪。", 
      "梅雨日長時。", 
      "恰是清和天氣，雕鞍又作分攜。", 
      "別來幾日愁心折，針線小蠻衣。", 
      "羞對綠陰庭院，銜泥燕燕于飛。"
    ], 
    "rhythmic": "朝中措"
  }, 
  {
    "author": "趙長卿", 
    "paragraphs": [
      "柳絲搖翠。", 
      "翠幄籠陰無限意。", 
      "不絆行舟。", 
      "只向江邊絆客愁。", 
      "月明風細。", 
      "分付一江流去水。", 
      "嬌眼傷春。", 
      "誰是章臺欲折人。"
    ], 
    "rhythmic": "減字木蘭花"
  }, 
  {
    "author": "趙長卿", 
    "paragraphs": [
      "執手送行人，水滿荷花浦。", 
      "舊恨新愁不忍論，淚壓瀟瀟雨。", 
      "行計已匆匆，無計留伊住。", 
      "一點相思萬里心，誰怕關山阻。"
    ], 
    "rhythmic": "卜算子"
  }, 
  {
    "author": "趙長卿", 
    "paragraphs": [
      "柳上斜陽紅萬縷，烘人滿院荷香。", 
      "晚涼初浴略梳妝。", 
      "冠兒輕替枕，衫子染鶯黃。", 
      "蓄意新詞輕緩唱，殷勤滿捧瑤觴。", 
      "醉鄉日月得能長。", 
      "仙源正閒散，伴我老高唐。"
    ], 
    "rhythmic": "臨江仙"
  }, 
  {
    "author": "趙長卿", 
    "paragraphs": [
      "綠鎖窗紗梧葉底。", 
      "麥秋時、曉寒慵起。", 
      "宿酒厭厭，殘香冉冉，渾似那時天氣。", 
      "別日不堪頻屈指。", 
      "回頭早、一年不啻。", 
      "搔首無言，欄干十二，倚了又還重倚。"
    ], 
    "rhythmic": "雨中花令"
  }, 
  {
    "author": "趙長卿", 
    "paragraphs": [
      "湖光乘雨碧連天。", 
      "繞堤映、草色芊芊。", 
      "舞風楊柳欲撕綿。", 
      "依依起翠煙。", 
      "還是春風客路，對花時、空負蟬娟。", 
      "暮寒樓閣碧雲間。", 
      "羅袖成斑。"
    ], 
    "rhythmic": "畫堂春"
  }, 
  {
    "author": "趙長卿", 
    "paragraphs": [
      "露挹新荷撲鼻香。", 
      "惱人更漏鄉浪浪。", 
      "柳梳斜月上紗窗。", 
      "小醉耳邊私語好，五雲樓閣羨劉郎。", 
      "酒闌燭暗斷迴腸。"
    ], 
    "rhythmic": "浣溪沙"
  }, 
  {
    "author": "趙長卿", 
    "paragraphs": [
      "水滿平塘過雨，洗妝紅褪芙蕖。", 
      "綠荷美影蔭龜魚。", 
      "無限閒中景趣。", 
      "瀟灑高堂邃館，那堪左右圖書。", 
      "凌雲賦得似相如。", 
      "多少風流態度。"
    ], 
    "rhythmic": "西江月"
  }, 
  {
    "author": "趙長卿", 
    "paragraphs": [
      "閒路踏花來，閒逐清和雲。", 
      "來去雖然總是閒，有多少傷心處。", 
      "紅碧好池塘，朱綠深庭戶。", 
      "隨分山歌社舞中，且樂陶陶趣。"
    ], 
    "rhythmic": "卜算子"
  }, 
  {
    "author": "趙長卿", 
    "paragraphs": [
      "水鄉清楚。", 
      "襟袖銷袢暑。", 
      "綽約藕花初過雨。", 
      "出浴楊妃無語。", 
      "葡萄滿酌玻璃。", 
      "已拼一醉酬伊。", 
      "浪卷夕陽紅碎，池光飛上簾幃。"
    ], 
    "rhythmic": "清平樂"
  }, 
  {
    "author": "趙長卿", 
    "paragraphs": [
      "清和時候。", 
      "底事休交瘦。", 
      "滿酌流霞看舞袖。", 
      "步步錦裀紅皺。", 
      "六麼舞到虛催。", 
      "幾多深意徘徊。", 
      "拼了明朝中酒，爲伊更飲瓊杯。"
    ], 
    "rhythmic": "清平樂"
  }, 
  {
    "author": "趙長卿", 
    "paragraphs": [
      "霧透龜紗月映欄。", 
      "麥秋天氣怯衣單。", 
      "楝花風軟曉來寒。", 
      "懶起麝煤重換火，暖香濃處斂眉山。", 
      "眼波橫浸綠雲鬟。"
    ], 
    "rhythmic": "浣溪沙"
  }, 
  {
    "author": "趙長卿", 
    "paragraphs": [
      "薄霧輕陰釀曉寒。", 
      "起來宿酒尚酡顏。", 
      "柳鶯何事苦關關。", 
      "新恨舊愁俱喚起，當年紫袖看弓彎。", 
      "淚和梅雨兩潸潸。"
    ], 
    "rhythmic": "浣溪沙"
  }, 
  {
    "author": "趙長卿", 
    "paragraphs": [
      "牙領番騰一線紅。", 
      "花兒新樣喜相逢。", 
      "薄紗衫子輕籠玉，削玉身材瘦怯風。", 
      "人易老，恨難窮。", 
      "翠屏羅幌兩心同。", 
      "既無閒事縈懷抱，莫把雙蛾皺碧峯。"
    ], 
    "rhythmic": "鷓鴣天"
  }, 
  {
    "author": "趙長卿", 
    "paragraphs": [
      "方池新漲蒲萄綠。", 
      "曉來雨過花如浴。", 
      "測測杏園風。", 
      "梢頭一捻紅。", 
      "危樓愁獨倚。", 
      "一寸心千里。", 
      "宿酒尚微醺。", 
      "懶裝堆髻雲。"
    ], 
    "rhythmic": "菩薩蠻"
  }, 
  {
    "author": "趙長卿", 
    "paragraphs": [
      "穩唱巧翻新曲，靈犀密意潛通。", 
      "荷花香染晚來風。", 
      "相對恍然如夢。", 
      "有恨眉尖皺碧，多情酒暈生紅。", 
      "此愁不是等閒濃。", 
      "應爲仙源傾動。"
    ], 
    "rhythmic": "西江月"
  }, 
  {
    "author": "趙長卿", 
    "paragraphs": [
      "睡起風簾一派垂。", 
      "失巢燕子傍人飛。", 
      "日長深院委香泥。", 
      "綠筍出林翻錦籜，紅葵著雨褪胭脂。", 
      "微風度竹入輕衣。"
    ], 
    "rhythmic": "浣溪沙"
  }, 
  {
    "author": "趙長卿", 
    "paragraphs": [
      "憶昔臨平山下過。", 
      "無數荷花，照水無纖黦。", 
      "短艇直疑天上坐。", 
      "醉眠花裏香無那。", 
      "雨浥紅妝嬌娜娜。", 
      "脈脈含情，欲向風前破。", 
      "莫道晚來風景可。", 
      "青房著子千千顆。"
    ], 
    "rhythmic": "蝶戀花"
  }, 
  {
    "author": "趙長卿", 
    "paragraphs": [
      "密葉陰陰翠幄深。", 
      "梅黃弄雨正頻頻。", 
      "榴花照眼一枝新。", 
      "緱嶺有人今毓粹，飛鳧不日簉嚴宸。", 
      "一尊敬壽太夫人。"
    ], 
    "rhythmic": "浣溪沙"
  }, 
  {
    "author": "趙長卿", 
    "paragraphs": [
      "雨過西湖綠漲平。", 
      "環湖密柳暗藏鶯。", 
      "麥秋天氣似清明。", 
      "對策有人新切直，逢春不日盡施行。", 
      "扁舟未用速歸程。"
    ], 
    "rhythmic": "浣溪沙", 
    "tags": [
      "西湖"
    ]
  }, 
  {
    "author": "趙長卿", 
    "paragraphs": [
      "結堂雄佔雲煙表。", 
      "萬象爭呈巧。", 
      "老木參天溪四繞。", 
      "亂山橫秀，一湖澄照。", 
      "天付陰晴好。", 
      "夜空喚客清樽倒。", 
      "明月飛來上林杪。", 
      "涼滿九宵風露浩。", 
      "酒慵起舞，一聲清嘯。", 
      "平壓波聲小。"
    ], 
    "rhythmic": "青玉案"
  }, 
  {
    "author": "趙長卿", 
    "paragraphs": [
      "恍如遼鶴歸華表。", 
      "閱盡人間巧。", 
      "天乞一堂山對繞。", 
      "微波不動，岸巾時照。", 
      "照見星星好。", 
      "舞風荷蓋從敧倒。", 
      "碧樹生涼自天杪。", 
      "誰識元龍胸次浩。", 
      "騎鯨欲去，引杯獨嘯。", 
      "醉眼青天小。"
    ], 
    "rhythmic": "青玉案"
  }, 
  {
    "author": "趙長卿", 
    "paragraphs": [
      "今夜雨。", 
      "掃盡一番袢暑。", 
      "宛似瀟瀟鳴遠浦。", 
      "短蓬何日去。", 
      "自漉牀頭玉醑。", 
      "清興有誰知否。", 
      "反笑功名能幾許。", 
      "槐宮非浪語。"
    ], 
    "rhythmic": "謁金門"
  }, 
  {
    "author": "趙長卿", 
    "paragraphs": [
      "江城向曉，被西風揉碎，一天絲雨。", 
      "亂織離愁千萬縷，多少關心情緒。", 
      "促織鳴時，木犀開後，秋色還如許。", 
      "那堪飄泊，異鄉千里孤旅。", 
      "應想簾幕閒垂，西樓東院，齊把歸期數。", 
      "記得臨歧收淚眼，執手叮嚀言語。", 
      "白酒紅萸，黃花綠橘，莫等閒辜負。", 
      "朱籠歸騎，甚時先報鸚鵡。"
    ], 
    "rhythmic": "念奴嬌"
  }, 
  {
    "author": "趙長卿", 
    "paragraphs": [
      "花王有意，念三秋寂寞，淒涼天氣。", 
      "木落煙深山霧冷，不比尋常風味。", 
      "勒駕閒來，柳蒲憔悴，無限驚心事。", 
      "仙容香豔，儼然春盛標緻。", 
      "雅態出格天姿，風流醞藉，羞殺巖前桂。", 
      "寄語芙蓉臨水際，莫騁芳顏妖麗。", 
      "一朵憑欄，千花退避，惱得騷人醉。", 
      "等閒風雨，更休僝僽容易。"
    ], 
    "rhythmic": "念奴嬌"
  }, 
  {
    "author": "趙長卿", 
    "paragraphs": [
      "金風玉露，綠橘黃澄，商秋爽氣飄逸。", 
      "南鬥騰光，應是間生賢出。", 
      "照人紫芝眉宇，更仙風、誰能儔匹。", 
      "細屈指，到小春時候，恰則三日。", 
      "莫論早年富貴，也休問文章，有如椽筆。", 
      "堯舜逢君，啓沃定知多術。", 
      "而今且張錦幄，麝煤泛、暖香郁鬱。", 
      "華堂裏，聽瑤琴輕弄，水仙新律。"
    ], 
    "rhythmic": "聲聲慢"
  }, 
  {
    "author": "趙長卿", 
    "paragraphs": [
      "西風蘋末起。", 
      "動院落清秋，新涼如水。", 
      "纖歌遏雲際。", 
      "正美人翻曲，陽春輕麗。", 
      "蘭衣玉佩。", 
      "擁南鬥、光中一醉。", 
      "有邦人、萬口同聲，讚歎我公愷悌。", 
      "百里。", 
      "年豐谷稔，事簡刑清，頌聲盈耳。", 
      "鵬程九萬，摹空展、垂天翼。", 
      "定丹書飛下，彤墀歸去，祕略家傳小試。", 
      "看封留、亙古功名，未容退避。"
    ], 
    "rhythmic": "瑞鶴仙"
  }, 
  {
    "author": "趙長卿", 
    "paragraphs": [
      "雨洗長空，風清雲路，又還畢備佳期。", 
      "夜涼如水，一似去秋時。", 
      "渺渺銀河浪靜，星橋外、香靄馡馡。", 
      "霞軺舉，鸞驂鵲馭，穩穩過飛梯。", 
      "經年，成間阻，相逢無語，應喜應悲。", 
      "怕玉繩低處，依舊睽離。", 
      "和我愁腸萬縷，嫦娥怨、底事來遲。", 
      "廣寒殿，春風桂魄，首與慰相思。"
    ], 
    "rhythmic": "滿庭芳"
  }, 
  {
    "author": "趙長卿", 
    "paragraphs": [
      "今夕知何夕，秋色正平分。", 
      "嫦娥此際，底事越樣好精神。", 
      "已是天高氣肅，那更清風灑灑，萬里沒纖雲。", 
      "把酒臨風飲，酒面起紅鱗。", 
      "歌一曲，舞一曲，捧金樽。", 
      "從他妄想，老兔憔悴正紛紛。", 
      "我爲桂花拚醉，明日扶頭不起，顛倒白綸巾。", 
      "天若知人意，夜雨莫傾盆。"
    ], 
    "rhythmic": "水調歌頭"
  }, 
  {
    "author": "趙長卿", 
    "paragraphs": [
      "滿城風雨，又是重陽近。", 
      "黃菊媚清秋，倚東籬、商量開盡。", 
      "紅萸白酒，景物一年年，人漸遠，夢還稀，贏得無窮恨。", 
      "釵分鏡破，一一關方寸。", 
      "強醉欲消除，醉魂醒、淒涼越悶。", 
      "鴛鴦宿債，償了惡因緣，當時事，只今愁，斑盡安仁鬢。"
    ], 
    "rhythmic": "驀山溪"
  }, 
  {
    "author": "趙長卿", 
    "paragraphs": [
      "芰荷已老，菊與芙蓉未。", 
      "一夜秋容上巖桂。", 
      "間蘩蕪、嫩黃染就瓊瑰，開未足，已早香傳十里。", 
      "從前分付處，明月清風，不用斜暉照佳麗。", 
      "嘆浮花，徒解吒，淺白深紅，爭似我、瀟灑堆金積翠。", 
      "看天闊、秋高露華清，見標緻風流，更無塵意。"
    ], 
    "rhythmic": "洞仙歌"
  }, 
  {
    "author": "趙長卿", 
    "paragraphs": [
      "西風明月臨臺榭。", 
      "準擬中秋夜。", 
      "一年等待到而今。", 
      "爲甚今宵陡頓、卻無情。", 
      "姮娥應怨孤眠苦。", 
      "取次爲雲雨。", 
      "素蟾特地暗中圓。", 
      "未放清光容易、到仙源。"
    ], 
    "rhythmic": "虞美人"
  }, 
  {
    "author": "趙長卿", 
    "paragraphs": [
      "正金風無露。", 
      "玉宇生涼，楚郊無暑。", 
      "催起行人，恰槐黃時序。", 
      "萬里晴宵，幾人爭睹，快鵬摶一舉。", 
      "明月圓時，素秋中夜，凌雲新賦。", 
      "那更淵源，詞鋒輕銳，筆陣縱橫，學通今古。", 
      "譽望飛騰，是麟宗文虎。", 
      "魁薦歸來，華堂香裏，與管絃爲主。", 
      "待看明年，彤墀射策，鰲頭獨步。"
    ], 
    "rhythmic": "醉蓬萊"
  }, 
  {
    "author": "趙長卿", 
    "paragraphs": [
      "黃花滿地，庭院重陽後。", 
      "天氣悽清透襟袖。", 
      "動離情、最苦旅館蕭條，那更堪、風剪凋零飛柳。", 
      "臨歧曾執手。", 
      "祝付叮嚀，知會別來念人否。", 
      "爲多情，生怕分離，只知道、準擬別來消瘦。", 
      "甚苦苦、促裝赴歸期，要趁他、橘綠澄黃時候。"
    ], 
    "rhythmic": "洞仙歌"
  }, 
  {
    "author": "趙長卿", 
    "paragraphs": [
      "露華清。", 
      "天氣爽、新秋已覺涼生。", 
      "朱戶小窗，坐來低按秦箏。", 
      "幾多妖豔，都總是、白雪餘聲。", 
      "那更、玉肌膚韻勝，體段輕盈。", 
      "照人雙眼偏明，況周郎、自來多病多情。", 
      "把酒爲伊，再三著意須聽。", 
      "銷魂無語，一任側耳與心傾。", 
      "是我不卿卿，更有誰可卿卿。"
    ], 
    "rhythmic": "夏雲峯"
  }, 
  {
    "author": "趙長卿", 
    "paragraphs": [
      "碧水浸芙容，秋風楚岸。", 
      "三歲光陰轉頭換。", 
      "且留都騎，未許匆匆分散。", 
      "更持杯酒殷勤勸。", 
      "休作等閒，別離人看。", 
      "且對笙歌醉須拼。", 
      "如君才調，掌得玉堂詞翰。", 
      "定應不久勞州縣。"
    ], 
    "rhythmic": "感皇恩"
  }, 
  {
    "author": "趙長卿", 
    "paragraphs": [
      "敗荷擎沼面，紅葉舞林梢，光陰何速。", 
      "碧天靜如水，金風透簾幕，露清蟬伏。", 
      "追思往事，念當年、悲傷宋玉。", 
      "漸危樓向晚，魂銷處、倚遍闌干曲。", 
      "凝目。", 
      "一霎微雨，塞鴻聲斷，酒病相續。", 
      "無情賞處，金井梧，東籬菊。", 
      "漸蘭橈歸去，銀蟾滿夜，水村煙渡怎宿。", 
      "負伊家、萬愁千恨，甚時是足。"
    ], 
    "rhythmic": "瑞鶴仙"
  }, 
  {
    "author": "趙長卿", 
    "paragraphs": [
      "萬里西風吹去旆，滿城無奈離情。", 
      "甘棠也似戴公深。", 
      "曉來風露裏，葉葉做秋聲。", 
      "十載兩番遺愛在，須知愁滿宜春。", 
      "楚天低處是歸程。", 
      "夕陽疏雨外，莫遣亂蟬鳴。"
    ], 
    "rhythmic": "臨江仙"
  }, 
  {
    "author": "趙長卿", 
    "paragraphs": [
      "楓葉白蘋秋未老，晚風吹泛輕艎。", 
      "青山瀝瀝水茫茫。", 
      "情隨流水遠，恨逐暮山長。", 
      "一點相思千點淚，眼前無限情傷。", 
      "佳人猶自捧離觴。", 
      "陽關休唱徹，唱徹斷人腸。"
    ], 
    "rhythmic": "臨江仙"
  }, 
  {
    "author": "趙長卿", 
    "paragraphs": [
      "亭樹蕭蕭生暮涼。", 
      "安排清夢到胡牀。", 
      "楚山楚水秋江外，江北江南客恨長。", 
      "蘋渚冷，橘汀黃。", 
      "斷魂殘夢更斜陽。", 
      "欲將此日悲秋淚，灑向江天哭楚狂。"
    ], 
    "rhythmic": "鷓鴣天"
  }, 
  {
    "author": "趙長卿", 
    "paragraphs": [
      "木犀開了。", 
      "還是生辰到。", 
      "一笑對西風，喜人與、花容俱好。", 
      "壽筵開處，香霧撲簾幃，笙簧奏，星河曉，拼取金罍倒。", 
      "當年仙子，容易拋蓬島。", 
      "月窟與花期，要同向、人間不老。", 
      "拈枝弄蕊，此樂幾時窮，一歲裏，一番新，莫與蟠桃道。"
    ], 
    "rhythmic": "驀山溪"
  }, 
  {
    "author": "趙長卿", 
    "paragraphs": [
      "傷離恨別。", 
      "愁腸又似丁香結。", 
      "不應斗頓音書絕。", 
      "煙水連天，何處認紅葉。", 
      "殘更數盡銀缸滅。", 
      "邊城畫角聲嗚咽。", 
      "羅衾淚滴相思血。", 
      "花影移來，搖碎半窗月。"
    ], 
    "rhythmic": "醉落魄・一斛珠"
  }, 
  {
    "author": "趙長卿", 
    "paragraphs": [
      "初過菊花天，餞送月宮仙客。", 
      "丹桂拒霜濃淡，映眉間黃色。", 
      "紅裙歌夜飲離觴，努力赴勁敵。", 
      "惟願捷書來到，道一聲都得。"
    ], 
    "rhythmic": "好事近"
  }, 
  {
    "author": "趙長卿", 
    "paragraphs": [
      "倚樓小小穿針女。", 
      "秋光點點蛛絲雨。", 
      "今夕是何宵。", 
      "龍車烏鵲橋。", 
      "經年謀一笑。", 
      "豈解令人巧。", 
      "不用問如何。", 
      "人間巧更多。"
    ], 
    "rhythmic": "菩薩蠻"
  }, 
  {
    "author": "趙長卿", 
    "paragraphs": [
      "涼夜竹堂空，小睡匆匆醒。", 
      "庭院無人月上階，滿地欄干影。", 
      "何處最知秋，風在梧桐井。", 
      "夜半驂鸞弄玉笙，露溼衣裳冷。"
    ], 
    "rhythmic": "卜算子"
  }, 
  {
    "author": "趙長卿", 
    "paragraphs": [
      "蓼岸西風，小舟江上漁歌唱。", 
      "倚欄凝想。", 
      "冪冪雲垂帳。", 
      "好事因循，寂寞閒惆悵。", 
      "如何向。", 
      "又來心上。", 
      "空向高亭望。"
    ], 
    "rhythmic": "點絳脣"
  }, 
  {
    "author": "趙長卿", 
    "paragraphs": [
      "淅淅蓼花風，怪道曉來悽惻。", 
      "翻見密雲拋雨，動一山秋色。", 
      "從前多感爲傷時，無處頓然寂。", 
      "個事已寒前約，只晚陰凝碧。"
    ], 
    "rhythmic": "好事近"
  }, 
  {
    "author": "趙長卿", 
    "paragraphs": [
      "情難託。", 
      "離愁重、悄愁沒處安著。", 
      "那堪更、一葉知秋後，天色兒、漸冷落。", 
      "馬上征衫頻搵淚，一半斑斑污卻。", 
      "別來爲、思憶叮嚀話，空贏得、瘦如削。"
    ], 
    "rhythmic": "品令"
  }, 
  {
    "author": "趙長卿", 
    "paragraphs": [
      "一夜西風響翠條。", 
      "碧紗窗外雨，長涼飆。", 
      "朝來綠漲水平橋。", 
      "添清景，疏韻入芭蕉。", 
      "坐久篆煙銷。", 
      "多情人去後，信音遙。", 
      "即今消瘦沈郎腰。", 
      "悲秋切，虛度可人宵。"
    ], 
    "rhythmic": "小重山"
  }, 
  {
    "author": "趙長卿", 
    "paragraphs": [
      "去年巖桂花香裏，著意非常。", 
      "月在東廂。", 
      "酒與繁華一色黃。", 
      "今年杯酒流連處，銀燭交光。", 
      "往事難忘。", 
      "待把真誠問阿郎。"
    ], 
    "rhythmic": "採桑子"
  }, 
  {
    "author": "趙長卿", 
    "paragraphs": [
      "柳林冪冪暮煙斜。", 
      "秋水淺平沙。", 
      "樓外碧天無際，紫山斷處橫霞。", 
      "星稀漸覺，東檐隱月，涼到窗紗。", 
      "多少傷懷往事，隔溪燈火人家。"
    ], 
    "rhythmic": "朝中措"
  }, 
  {
    "author": "趙長卿", 
    "paragraphs": [
      "征帆一縷轉彎斜。", 
      "驚鷺起沙汀。", 
      "點點隨風逆上，滿江飛破殘霞。", 
      "樓前光景，樓心紅粉，蟬翼輕紗。", 
      "卻憶錢塘江上，曲欄橫檻他家。"
    ], 
    "rhythmic": "朝中措", 
    "tags": [
      "錢塘江"
    ]
  }, 
  {
    "author": "趙長卿", 
    "paragraphs": [
      "廣寒宮殿，不在人間世。", 
      "分付天香與巖桂。", 
      "向西風、遙曳處，數十里知聞，金翠裏、別有出羣標緻。", 
      "東園盛事。", 
      "五畝濃陰芘。", 
      "必以詩書取榮貴。", 
      "況一門，三秀才，未足欽崇，那更是、異姓同居兄弟。", 
      "更細把、繁英祝姮娥，看禹浪飛騰，定應來歲。"
    ], 
    "rhythmic": "洞仙歌"
  }, 
  {
    "author": "趙長卿", 
    "paragraphs": [
      "橘綠與澄黃。", 
      "今小春、已過重陽。", 
      "晚來一霎霏微雨，單衣漸覺，西風冷也，無限情傷。", 
      "孤館最淒涼。", 
      "天色兒、苦恁悽惶。", 
      "離愁一枕燈殘後，睡來不是，行行坐坐，月在迥廊。"
    ], 
    "rhythmic": "似孃兒"
  }, 
  {
    "author": "趙長卿", 
    "paragraphs": [
      "一夢十年勞憶記。", 
      "社燕賓鴻，來去何容易。", 
      "宿酒半醒便午睡。", 
      "芭蕉葉映紗窗翠。", 
      "襯粉泥書雙合字。", 
      "鸞鳳鴛鴦，總是雙雙意。", 
      "已作吹簫長久計。", 
      "鴛衾空有中宵淚。"
    ], 
    "rhythmic": "蝶戀花"
  }, 
  {
    "author": "趙長卿", 
    "paragraphs": [
      "淚眼江頭看錦樹。", 
      "別離又還秋暮。", 
      "細水浮浮，輕風冉冉，穩送扁舟去。", 
      "歸去江山應得助。", 
      "新詩定須多賦。", 
      "有雁南來，槐溪千萬，寄我驚人句。"
    ], 
    "rhythmic": "夜行船"
  }, 
  {
    "author": "趙長卿", 
    "paragraphs": [
      "鴻來燕去。", 
      "又是秋光暮。", 
      "冉冉流年嗟暗度。", 
      "這心事還無據。", 
      "寒窗露冷風清。", 
      "旅魂幽夢頻驚。", 
      "何日利名俱賽，爲予笑下愁城。"
    ], 
    "rhythmic": "清平樂"
  }, 
  {
    "author": "趙長卿", 
    "paragraphs": [
      "秋容眼界。", 
      "隨寓渾堪愛。", 
      "遠岫連天橫淡靄。", 
      "望斷孤鴻飛外。", 
      "夕陽紅樹林坰。", 
      "重重錦障橫陳。", 
      "一段江南景色，倩誰爲下丹青。"
    ], 
    "rhythmic": "清平樂"
  }, 
  {
    "author": "趙長卿", 
    "paragraphs": [
      "霽靄迷空曉未收。", 
      "羈館殘燈，永夜悲秋。", 
      "梧桐葉上三更雨，別是人間一段愁。", 
      "睡又不成夢又休。", 
      "多愁多病，當甚風流。", 
      "真情一點苦縈人，才下眉尖，恰上心頭。"
    ], 
    "rhythmic": "一翦梅"
  }, 
  {
    "author": "趙長卿", 
    "paragraphs": [
      "此日知何日，他鄉憶故鄉。", 
      "亂山深處過重陽。", 
      "走馬吹花、無復少年狂。", 
      "黃菊擎枝重，紅茱溼露香。", 
      "扁舟隨雁過瀟湘。", 
      "遙想萊庭、應恨不同觴。"
    ], 
    "rhythmic": "南歌子"
  }, 
  {
    "author": "趙長卿", 
    "paragraphs": [
      "老去悲秋人轉瘦。", 
      "更異鄉重九。", 
      "人意自淒涼，只有茱萸，歲歲香依舊。", 
      "登高無奈空搔首。", 
      "落照歸鴉後。", 
      "六代舊江山，滿眼興亡，一洗黃花酒。"
    ], 
    "rhythmic": "醉花陰"
  }, 
  {
    "author": "趙長卿", 
    "paragraphs": [
      "西風轉柂蒹葭浦。", 
      "客愁生怕秋闌雨。", 
      "衾冷夢魂驚。", 
      "聲聲滴到明。", 
      "不眠敧枕聽。", 
      "故故添新恨。", 
      "新恨有誰知。", 
      "天寒雁正稀。"
    ], 
    "rhythmic": "菩薩蠻"
  }, 
  {
    "author": "趙長卿", 
    "paragraphs": [
      "炊煙一點孤村迥。", 
      "嬌容斂盡天容淨。", 
      "雁字忽橫秋。", 
      "秋江瀉客愁。", 
      "銀鉤空寄恨。", 
      "恨滿憑誰問。", 
      "袖手立西風。", 
      "舟行秋色中。"
    ], 
    "rhythmic": "菩薩蠻"
  }, 
  {
    "author": "趙長卿", 
    "paragraphs": [
      "雨滴梧桐點點愁。", 
      "冷催秋色上簾鉤。", 
      "蛩聲何事早知秋。", 
      "一夜涼風驚去燕，滿川晴漲漾輕鷗。", 
      "懷人千里思悠悠。"
    ], 
    "rhythmic": "浣溪沙"
  }, 
  {
    "author": "趙長卿", 
    "paragraphs": [
      "晚色沈沈，雨聲寂莫，夜寒初凍雲頭。", 
      "曉來階砌，一捻冷光浮。", 
      "目斷江天靄靄，低迷映、綠竹修修。", 
      "多才客，高吟柳絮，還更上層樓。", 
      "烹茶，新試水，人間清楚，物外遨遊。", 
      "勝似他、銷金暖帳情柔。", 
      "細看流風迥舞，終日價、淺酌輕謳。", 
      "醺醺地，美人翻曲，消盡古今愁。"
    ], 
    "rhythmic": "滿庭芳"
  }, 
  {
    "author": "趙長卿", 
    "paragraphs": [
      "晚來無奈傷心處。", 
      "見紅葉、隨風舞。", 
      "解鞍還向亂山深，黃昏後、不成情緒。", 
      "先來離恨，打疊不下，天氣還悽楚。", 
      "風兒住後雲來去。", 
      "裝撰些兒雨。", 
      "無眠託首對孤燈，好語向誰分付。", 
      "從來煩惱，嚇得膽碎，此度難擔負。"
    ], 
    "rhythmic": "御街行"
  }, 
  {
    "author": "趙長卿", 
    "paragraphs": [
      "前山減翠。", 
      "疏竹度輕風，日移金影碎。", 
      "還又年華暮，看看是、新春至。", 
      "那更堪、有個人人，似花似玉，溫柔伶俐。", 
      "準擬。", 
      "恩情忔戲。", 
      "拈弄上、則人難比。", 
      "我也埋根豎柱，你也爭些氣。", 
      "大家一捺頭地。", 
      "美中更美。", 
      "廝守定、共伊百歲。"
    ], 
    "rhythmic": "有有令"
  }, 
  {
    "author": "趙長卿", 
    "paragraphs": [
      "樹頭紅葉飛都盡，景物淒涼。", 
      "秀出羣芳。", 
      "又見江梅淺淡妝。", 
      "也囉，真個是、可人香。", 
      "蘭魂蕙魄應羞死，獨佔風光。", 
      "夢斷高堂。", 
      "月送疏枝過女牆。", 
      "也囉，真個是、可人香。"
    ], 
    "rhythmic": "攤破醜奴兒・採桑子"
  }, 
  {
    "author": "趙長卿", 
    "paragraphs": [
      "日欲低時江景好，暮山紫翠重重。", 
      "釣筒收盡碧潭空。", 
      "一船霜夜月，兩岸荻花風。", 
      "遙憶暖春新向火，黃昏下了簾櫳。", 
      "水村漁浦艤孤篷。", 
      "單衾愁夢斷，無夢轉愁濃。"
    ], 
    "rhythmic": "臨江仙"
  }, 
  {
    "author": "趙長卿", 
    "paragraphs": [
      "霜結凝寒夜，星輝識曉晴。", 
      "蘭膏重剔且教明。", 
      "爲照梢頭香縷、一絲輕。", 
      "坐久看看困，新詞綴未成。", 
      "梅花薰得酒初醒。", 
      "更向耳邊低道、月三更。"
    ], 
    "rhythmic": "南歌子"
  }, 
  {
    "author": "趙長卿", 
    "paragraphs": [
      "宵露珠零，濺冰花薄，凝瑞偏早。", 
      "月練輕翻，風刀碎剪，青女呈纖巧。", 
      "微丹楓纈，低摧蕉尾，不覺半池蓮倒。", 
      "最好是、千林橘柚，輕黃一村封了。", 
      "佳人指冷，暗驚羅幕，一夜斜飛多少。", 
      "怕倚銀屏，愁看玉砌，金菊鮮鮮曉。", 
      "傷嗟傅粉，佳期還未，何處冷沾衣透。", 
      "爭知人、臨鸞試罷，與梅共瘦。"
    ], 
    "rhythmic": "永遇樂"
  }, 
  {
    "author": "趙長卿", 
    "paragraphs": [
      "片片空中剪水，巧妝春色，照耀江湖。", 
      "漸覺花球轉柳，莢陣飛榆。", 
      "散銀盃、時時逐馬。", 
      "翻縞帶、一一隨車。", 
      "遍簾隅。", 
      "寒生冰箸，光剖明珠。", 
      "應須。", 
      "淺斟低唱，氈垂紅帳，獸爇金爐。", 
      "更向高樓，縱觀吟醉謝娘扶。", 
      "靜時聞、竹聲巖谷，漫不見、禽影江湖。", 
      "盡躊躇。", 
      "歌闌寶玉，賦就相如。"
    ], 
    "rhythmic": "玉蝴蝶"
  }, 
  {
    "author": "趙長卿", 
    "paragraphs": [
      "斜點銀缸，高擎蓮炬，夜寒不奈微風。", 
      "重重簾幕掩堂中。", 
      "香漸遠、長煙嫋穟，光不定、寒影搖紅。", 
      "偏奇處，當庭月暗，吐焰如虹。", 
      "紅裳呈豔麗，□娥一見，無奈狂縱。", 
      "試煩他纖手，捲上紗龍。", 
      "開正好、銀花照夜，堆不盡、金粟凝空。", 
      "叮嚀語，頻將好事，來報主人公。"
    ], 
    "rhythmic": "瀟湘夜雨・滿庭芳"
  }, 
  {
    "author": "趙長卿", 
    "paragraphs": [
      "據爐肅坐，聽瓶笙、別有天然宮徵。", 
      "紙帳屏山渾不俗，寫出江南煙水。", 
      "檠短燈青，灰閒香軟，所欠惟梅矣。", 
      "風飛無定，數聲時顫窗紙。", 
      "試問夜已何其，呼童起看，月上東牆未。", 
      "天外忽聞徵雁過，還把音書來寄。", 
      "短笠埋煙，輕蓑鳴雨，已辦徵船計。", 
      "放教歸去，故鄉江上魚美。"
    ], 
    "rhythmic": "念奴嬌"
  }, 
  {
    "author": "趙長卿", 
    "paragraphs": [
      "又是兩分攜。", 
      "憔悴損、看怎醫治。", 
      "煙村一帶寒紅繞，悲風紅葉，殘陽暮草，還似年時。", 
      "愁緒暗猶夷。", 
      "謾屈指、數遍歸期。", 
      "短檠燈燼無人問，此時只有，窗前素月，剛伴相思。"
    ], 
    "rhythmic": "攤破醜奴兒・採桑子"
  }, 
  {
    "author": "趙長卿", 
    "paragraphs": [
      "雲暗天低。", 
      "楓林凋翠，寒雁聲悲。", 
      "茅店兒前，竹籬巴後，初見橫枝。", 
      "盈盈粉面香肌。", 
      "記月榭、當年見伊。", 
      "有恨難傳，無腸可斷，立馬多時。"
    ], 
    "rhythmic": "柳梢青"
  }, 
  {
    "author": "趙長卿", 
    "paragraphs": [
      "記臨歧，銷黯處。", 
      "離恨慘歌舞。", 
      "恰是江梅，開遍小春暮。", 
      "斷腸一曲金衣，兩行玉箸，酒闌後、欲行難去。", 
      "惡情緒。", 
      "因念錦幄香奩，別來負情素。", 
      "冷落深閨，知解怨人否。", 
      "料應寶瑟慵彈，露華懶傅，對鸞鏡、終朝凝佇。"
    ], 
    "rhythmic": "祝英臺近"
  }, 
  {
    "author": "趙長卿", 
    "paragraphs": [
      "瓦溼鴛鴦，夜深霜重江風冷。", 
      "月華明映。", 
      "清浸梅梢粉。", 
      "漏斷寒濃，惹起當年恨。", 
      "君休問。", 
      "雁飛欲盡。", 
      "沒個南來信。"
    ], 
    "rhythmic": "點絳脣"
  }, 
  {
    "author": "趙長卿", 
    "paragraphs": [
      "當日相逢，枕衾清夜紗窗冷。", 
      "翠梅低映。", 
      "汗溼香腮粉。", 
      "美滿風情，結下無窮恨。", 
      "憑誰問。", 
      "此心難盡。", 
      "說與他爭信。"
    ], 
    "rhythmic": "點絳脣"
  }, 
  {
    "author": "趙長卿", 
    "paragraphs": [
      "雲霽山橫，翠濤擁起千重恨。", 
      "砌成愁悶。", 
      "那更梅花褪。", 
      "鳳管雲笙，無不縈方寸。", 
      "叮嚀問。", 
      "淚痕羞慍。", 
      "界破香腮粉。"
    ], 
    "rhythmic": "點絳脣"
  }, 
  {
    "author": "趙長卿", 
    "paragraphs": [
      "千林落葉聲聲悲。", 
      "聽悽慘、江皋雁飛。", 
      "難似玉肌，總驚花貌，壓倒芳菲。", 
      "香心吐盡因誰。", 
      "料調鼎、工夫易期。", 
      "休唱陽關，莫歌白雪，雨淚沾衣。"
    ], 
    "rhythmic": "柳梢青"
  }, 
  {
    "author": "趙長卿", 
    "paragraphs": [
      "背日猶餘殘雪，向陽初綻紅梅。", 
      "臘寒那事更相宜。", 
      "醉了還醒又醉。", 
      "堪笑多愁早老，管他閒是閒非。", 
      "對花酌酒兩忘機。", 
      "唱個哩囉囉哩。"
    ], 
    "rhythmic": "西江月"
  }, 
  {
    "author": "趙長卿", 
    "paragraphs": [
      "一鉤新月照西樓。", 
      "清夜思悠悠。", 
      "那堪更被，徵鴻嘹唳，絆惹離愁。", 
      "倚欄不語情如醉，都總寄眉頭。", 
      "從前只爲，惜他伶俐，舉措風流。"
    ], 
    "rhythmic": "眼兒媚"
  }, 
  {
    "author": "趙長卿", 
    "paragraphs": [
      "嬌馬頻嘶。", 
      "曉霜濃、寒色侵衣。", 
      "鳳帷私語處，翻成離怨不勝悲。", 
      "更與叮嚀祝後期。", 
      "素約諧心事，重來了、比看相思。", 
      "如何見得，明年春事濃時。", 
      "穩乘金腰嫋，來爛醉、玉東西。"
    ], 
    "rhythmic": "別怨"
  }, 
  {
    "author": "趙長卿", 
    "paragraphs": [
      "小春天氣。", 
      "未唱陽關心已醉。", 
      "紅蓼秋容。", 
      "後會何時得再逢。", 
      "歸期好事。", 
      "仰看皇州揚雨露。", 
      "百里恩波。", 
      "擬欲留公無奈何。"
    ], 
    "rhythmic": "減字木蘭花"
  }, 
  {
    "author": "趙長卿", 
    "paragraphs": [
      "去路馬蹄輕，正是小春時節。", 
      "愛日暖烘江樹，綴梅梢新雪。", 
      "範滂攬轡正澄清，知我公明潔。", 
      "分此仁風愷悌，濟鄰邦歡悅。"
    ], 
    "rhythmic": "好事近"
  }, 
  {
    "author": "趙長卿", 
    "paragraphs": [
      "閤兒幽靜處，圍爐面小窗。", 
      "好是鬥頭兒坐，梅煙炷、返魂香。", 
      "對火怯夜冷，猛飲消漏長。", 
      "飲罷且收拾睡，斜月照、滿簾霜。"
    ], 
    "rhythmic": "霜天曉角"
  }, 
  {
    "author": "趙長卿", 
    "paragraphs": [
      "寶篆龍煤燒欲殘。", 
      "細聽銅漏已更闌。", 
      "紗窗斜月移梅影，特地籠燈仔細看。", 
      "幽夢斷，舊盟寒。", 
      "那時屈曲小屏山。", 
      "風光得似而今不，肯把花枝作等閒。"
    ], 
    "rhythmic": "鷓鴣天"
  }, 
  {
    "author": "趙長卿", 
    "paragraphs": [
      "玉妃整佩，絳節參差御。", 
      "一笑喚春回，正江南、天寒歲暮。", 
      "孤標獨立，占斷世間香，雲屋冷，雪籬深，長記西湖路。", 
      "人間塵土，不是留花處。", 
      "羌管一聲催，碎瓊瑤、紛紛似雨。", 
      "枝頭著子，聊與世調羹，功就後，盍歸休，還記來時不。"
    ], 
    "rhythmic": "驀山溪", 
    "tags": [
      "西湖"
    ]
  }, 
  {
    "author": "趙長卿", 
    "paragraphs": [
      "雪壓前村曲徑迷。", 
      "萬山寒立玉參差。", 
      "孤舟獨釣一蓑歸。", 
      "別塢時聽風折竹，斷橋閒看水流澌。", 
      "一枝凍蕊出疏籬。"
    ], 
    "rhythmic": "浣溪沙"
  }, 
  {
    "author": "趙長卿", 
    "paragraphs": [
      "風捲霜林葉葉飛。", 
      "雁橫寒影一行低。", 
      "淡煙衰草不勝詩。", 
      "白酒已篘浮蟻熟，黃雞未老藁頭肥。", 
      "問儂不醉待何時。"
    ], 
    "rhythmic": "浣溪沙"
  }, 
  {
    "author": "趙長卿", 
    "paragraphs": [
      "憶爲梅花醉不醒。", 
      "斷橋流水去無聲。", 
      "鷺翹沙嘴亦多情。", 
      "疏影臥波波不動，暗香浮月月微明。", 
      "高樓羌管未須橫。"
    ], 
    "rhythmic": "浣溪沙"
  }, 
  {
    "author": "趙長卿", 
    "paragraphs": [
      "離緒千重，角聲偏著羈人枕。", 
      "那堪酒醒。", 
      "句引愁難整。", 
      "門鎖黃昏，月浸梅花冷。", 
      "人初靜。", 
      "鬥垂天迥。", 
      "雁落清江影。"
    ], 
    "rhythmic": "點絳脣"
  }, 
  {
    "author": "趙長卿", 
    "paragraphs": [
      "門外寒江泊小船。", 
      "月明留客小窗前。", 
      "夜香燒盡更聲遠，斗帳低垂暖意生。", 
      "醺著酒，炙些燈。", 
      "伴他針線懶成眠。", 
      "情知今夜鴛鴦夢，不似孤篷宿雁邊。"
    ], 
    "rhythmic": "鷓鴣天"
  }, 
  {
    "author": "趙長卿", 
    "paragraphs": [
      "山又水，雲岫插峯巒。", 
      "斷雁飛時霜月冷，亂鴉啼處日銜山。", 
      "疑在畫圖間。", 
      "金烏轉，遊子損朱顏。", 
      "別淚盈襟雙袖溼，春心不放兩眉間。", 
      "此去幾時還。"
    ], 
    "rhythmic": "望江南・憶江南"
  }, 
  {
    "author": "趙長卿", 
    "paragraphs": [
      "楓林颯颯凋寒葉。", 
      "汀蘋敗蓼遙相接。", 
      "景物已非秋。", 
      "淒涼動客愁。", 
      "還家貧亦好。", 
      "肯厭杯中草。", 
      "香飯滑流匙。", 
      "三登快樂時。"
    ], 
    "rhythmic": "菩薩蠻"
  }, 
  {
    "author": "趙長卿", 
    "paragraphs": [
      "霜風颯颯溪山碧。", 
      "寒波一望傷行色。", 
      "落日淡荒村。", 
      "人家半掩門。", 
      "孤舟移野渡。", 
      "古木棲鴉聚。", 
      "著雨晚風酸。", 
      "貂裘不奈寒。"
    ], 
    "rhythmic": "菩薩蠻"
  }, 
  {
    "author": "趙長卿", 
    "paragraphs": [
      "敗荷倒盡芙蓉老。", 
      "寒光黯淡迷衰草。", 
      "行客易銷魂。", 
      "笛飛何處村。", 
      "雲寒天借碧。", 
      "樹瘦煙籠直。", 
      "若個是鄉關。", 
      "夕陽西去山。"
    ], 
    "rhythmic": "菩薩蠻"
  }, 
  {
    "author": "趙長卿", 
    "paragraphs": [
      "年年爲客遍天涯。", 
      "夢遲歸路賒。", 
      "無端星月浸窗紗。", 
      "一枝寒影斜。", 
      "腸未斷，鬢先華。", 
      "新來瘦轉加。", 
      "角聲吹徹小梅花。", 
      "夜長人憶家。"
    ], 
    "rhythmic": "阮郎歸"
  }, 
  {
    "author": "趙長卿", 
    "paragraphs": [
      "香來不歇。", 
      "誰把南枝折。", 
      "的礫疏花初破，都因是、夜來雪。", 
      "清絕。", 
      "十分絕。", 
      "孤標難細說。", 
      "獨立野塘清淺，誰作伴、空夜月。"
    ], 
    "rhythmic": "霜天曉角"
  }, 
  {
    "author": "趙長卿", 
    "paragraphs": [
      "雪花飛歇。", 
      "好向前村折。", 
      "行至斷橋斜處，寒蕊瘦、不禁雪。", 
      "韻絕。", 
      "香更絕。", 
      "歸來人共說。", 
      "最愛夜堂深迥，疏影占、半窗月。"
    ], 
    "rhythmic": "霜天曉角"
  }, 
  {
    "author": "趙長卿", 
    "paragraphs": [
      "客帆卸盡風初定。", 
      "夜空霜落無江冷。", 
      "幸自不思歸。", 
      "無端烏夜啼。", 
      "雞鳴殘月落。", 
      "到枕秋聲惡。", 
      "有酒不須斟。", 
      "酒深愁轉深。"
    ], 
    "rhythmic": "菩薩蠻"
  }, 
  {
    "author": "趙長卿", 
    "paragraphs": [
      "寒蕭索。", 
      "徵鴻過盡離懷惡。", 
      "離懷惡。", 
      "江空天迥，夜寒楓落。", 
      "有人應誤刀頭約。", 
      "情深翻恨郎情薄。", 
      "郎情薄。", 
      "夢迴長是，半牀閒卻。"
    ], 
    "rhythmic": "憶秦娥"
  }, 
  {
    "author": "趙長卿", 
    "paragraphs": [
      "何處一聲鳴櫓。", 
      "驚起滿川寒鷺。", 
      "一著畫難成，雪霽亂山無數。", 
      "且住。", 
      "且住。", 
      "數遍溪南煙樹。"
    ], 
    "rhythmic": "如夢令"
  }, 
  {
    "author": "趙長卿", 
    "paragraphs": [
      "危樓橫枕清江上，兩岸碧山如畫。", 
      "夕煙冪冪，晚燈點點，樓臺新夜。", 
      "明月當天，白沙流水，冷光連野。", 
      "浸欄干萬頃，琉璃軟皺，打魚艇、相高下。", 
      "何處一聲羌管，是誰家、倚樓人也。", 
      "多情對景，無言有恨，欲歌還罷。", 
      "把酒臨筵，阿誰知我，此懷難寫。", 
      "忍思量後夜，芳容不似，暗塵隨馬。"
    ], 
    "rhythmic": "水龍吟"
  }, 
  {
    "author": "趙長卿", 
    "paragraphs": [
      "離愁晚如織，託酒與消磨。", 
      "奈何酒薄愁重，越醉越愁多。", 
      "忍對碧天好夜，皓月流光無際，光影轉庭柯。", 
      "有恨空垂淚，無語但悲歌。", 
      "因凝想，從別後，蹙雙蛾。", 
      "春來底事，孤負紫袖與紅靴。", 
      "速整雕鞍歸去，著意淺斟低唱，細看小婆娑。", 
      "萬蕊千花裏，一任玉顏酡。"
    ], 
    "rhythmic": "水調歌頭"
  }, 
  {
    "author": "趙長卿", 
    "paragraphs": [
      "酒潮勻頰雙眸溜。", 
      "美映遠山橫秀。", 
      "風流俊雅，嬌癡體態，眼前稀有。", 
      "蓮步彎彎，移歸拍裏，凌波難偶。", 
      "對仙源醉眼，玉纖籠巧，撥輕聲、魚紋皺。", 
      "我自多情多病，對人前、只推傷酒。", 
      "瞞他不得，詩情懶倦，沈腰銷瘦。", 
      "多謝東君，殷勤知我，曲翻紅袖。", 
      "拼來朝又是，扶頭不起，江樓知不。"
    ], 
    "rhythmic": "水龍吟"
  }, 
  {
    "author": "趙長卿", 
    "paragraphs": [
      "夕陽底盡，望楚天空闊，稀星簾幕。", 
      "暮靄橫江煙萬縷，照水參差樓閣。", 
      "兩兩三三，樓前歸鷺，飛過欄干角。", 
      "霜風何事，繞檐吹動寂寞。", 
      "消散我已忘機，而今百念，灰了心頭火。", 
      "對酒當歌渾冷淡，一任他懣嗔惡。", 
      "松竹園林，柳梧庭院，自有人間樂。", 
      "閒雲休問，去來本是無著。"
    ], 
    "rhythmic": "念奴嬌"
  }, 
  {
    "author": "趙長卿", 
    "paragraphs": [
      "貪癡無了日，人事沒休期。", 
      "白駒過隙，百歲能得幾多時。", 
      "自古腰金結綬，著意經營辛苦，回首不勝悲。", 
      "名未能安穩，身已至傾危。", 
      "空剜刻，休巧詐，莫心欺。", 
      "須知天定，只見高塚與新碑。", 
      "我已從頭識破，贏得當歌臨酒，歡笑且隨宜。", 
      "較甚榮和辱，爭甚是和非。"
    ], 
    "rhythmic": "水調歌頭"
  }, 
  {
    "author": "趙長卿", 
    "paragraphs": [
      "�稍�著意斟量過，天下事、無窮盡。", 
      "貪榮貪富，朝思夕計，空勞方寸。", 
      "躡足封王，功名蓋世，誰如韓信。", 
      "更堆金積玉，石崇豪侈，當時望、傾西晉。", 
      "長樂宮中一嘆，又何須累累懸印。", 
      "墜樓效死，輕車東市，頭膏血刃。", 
      "尤物虛名，於身何補，一齊休問。", 
      "遇當歌臨酒，舒眉展眼，且隨緣分。"
    ], 
    "rhythmic": "水龍吟"
  }, 
  {
    "author": "趙長卿", 
    "paragraphs": [
      "壺天冰雪，消盡虛堂暑。", 
      "多謝故人風，送花香傳小樹。", 
      "香風初過，一曲斷腸聲，如怨訴。", 
      "訴閒愁，落落琵琶語。", 
      "江邊馬上，彈指成千古。", 
      "淚眼與啼妝，嘆風流、只今何處。", 
      "芳心役損，觸事起悲酸，招玉素。", 
      "撥檀槽，整理金衣縷。"
    ], 
    "rhythmic": "驀山溪"
  }, 
  {
    "author": "趙長卿", 
    "paragraphs": [
      "精神俊雅，更那堪、天與風流標格。", 
      "羅綺叢中偏豔冶，偷處教人憐惜。", 
      "目剪秋波，指纖春筍，新樣冠兒直。", 
      "高堂雲雨，甚人有分消得。", 
      "忔戲笑裏含羞，回眸低盼，此意誰能識。", 
      "密約幽歡空悵望，何日能諧端的。", 
      "玳席歌餘，蘭堂香散，此際愁如織。", 
      "人歸空對，晚陰庭樹橫碧。"
    ], 
    "rhythmic": "念奴嬌"
  }, 
  {
    "author": "趙長卿", 
    "paragraphs": [
      "無言屈指也。", 
      "算年年底事，長爲旅也。", 
      "悽惶受盡也。", 
      "把良辰美景，總成虛也。", 
      "自嗟嘆也。", 
      "這情懷、如何訴也。", 
      "謾愁明怕暗，單棲獨宿，怎生禁也。", 
      "閒也。", 
      "有時臨鏡，漸覺形容，日消減也。", 
      "光陰換也。", 
      "空辜負、少年也。", 
      "念仙源深處，暖香小院，贏得羣花怨也。", 
      "是虧他見了，多教罵幾句也。"
    ], 
    "rhythmic": "瑞鶴仙"
  }, 
  {
    "author": "趙長卿", 
    "paragraphs": [
      "無非無是。", 
      "好個閒居士。", 
      "衣食不求人，又識得、三文兩字。", 
      "不貪不僞，一味樂天真，三徑裏。", 
      "四時花，隨分堪遊戲。", 
      "學些沓拖，也似沒意志。", 
      "詩酒度流年，熟諳得、無爭三昧。", 
      "風波歧路，成敗霎時間，你富貴。", 
      "你榮華，我自關門睡。"
    ], 
    "rhythmic": "驀山溪"
  }, 
  {
    "author": "趙長卿", 
    "paragraphs": [
      "東門楊柳空盈路。", 
      "系得徵鞍能駐不。", 
      "暗綠枝頭新過雨。", 
      "柔絲千尺，乳鶯百囀，似怨行人去。", 
      "行人去後如何處。", 
      "去向天邊簉鵷鷺。", 
      "瑤管瓊臺多雅趣。", 
      "花磚穩上，玉階闊步，肯念人塵土。"
    ], 
    "rhythmic": "青玉案"
  }, 
  {
    "author": "趙長卿", 
    "paragraphs": [
      "雨聲破曉催行槳。", 
      "拍拍溪流長。", 
      "綠楊繞岸水痕斜。", 
      "恰似畫橋西畔、那人家。", 
      "人家樓閣臨江渚。", 
      "應是停歌舞。", 
      "珠簾整日不閒鉤。", 
      "目斷征帆、猶未識歸舟。"
    ], 
    "rhythmic": "虞美人"
  }, 
  {
    "author": "趙長卿", 
    "paragraphs": [
      "燈前忍見啼紅面。", 
      "別酒頻斟勸。", 
      "愁蛾斂翠不勝情。", 
      "報道看看天色、待平明。", 
      "殷勤重把陽關唱。", 
      "休要教人望。", 
      "出門猶自尚叮嚀。", 
      "廝養頻催恰好、趁涼行。"
    ], 
    "rhythmic": "虞美人"
  }, 
  {
    "author": "趙長卿", 
    "paragraphs": [
      "十里春風楊柳路，年年帶雨披雲。", 
      "柔條萬縷不勝情。", 
      "還將無意眼，識遍有心人。", 
      "餓損宮腰終不似，效顰總是難成。", 
      "只愁秋色入高林。", 
      "殘蟬和落葉，此際不堪論。"
    ], 
    "rhythmic": "臨江仙"
  }, 
  {
    "author": "趙長卿", 
    "paragraphs": [
      "客裏情懷誰可表。", 
      "淒涼舉目知多少。", 
      "強飲強歌還強笑。", 
      "心悄悄。", 
      "從頭徹底思量了。", 
      "當日相逢非草草。", 
      "果然恩愛成煩惱。", 
      "穩整徵鞍歸去好。", 
      "重廝守。", 
      "相期待與同偕老。"
    ], 
    "rhythmic": "漁家傲"
  }, 
  {
    "author": "趙長卿", 
    "paragraphs": [
      "當時得意兩心齊。", 
      "綺窗西。", 
      "共于飛。", 
      "拂掠宮妝，長與畫新眉。", 
      "一自別來煙水闊，愁易積，夢還稀。", 
      "相逢恰似舊家時。", 
      "恨依依。", 
      "語低低。", 
      "多少關情，冷暖有誰知。", 
      "只此定應諧素願，但指日，約鸞棲。"
    ], 
    "rhythmic": "江神子・江城子"
  }, 
  {
    "author": "趙長卿", 
    "paragraphs": [
      "香薰斗帳相逢乍。", 
      "正宮漏、沈沈夜。", 
      "月飛梅影上簾櫳，標緻風流嬌雅。", 
      "眼波橫浸，照人百媚，無限叮嚀話。", 
      "玉鞍門上嘶歸馬。", 
      "趲行色、難留也。", 
      "別來花豔不禁春，浪向東風輕嫁。", 
      "空餘小院，博山修竹，依舊窗兒下。"
    ], 
    "rhythmic": "御街行"
  }, 
  {
    "author": "趙長卿", 
    "paragraphs": [
      "當歌臨酒恨難窮。", 
      "酒不似愁濃。", 
      "風帆正起歸與興，岸東西、芳草茸茸。", 
      "楚夢乍回，吳音初聽，誰念我孤蹤。", 
      "藏春小院暖融融。", 
      "眼色與心通。", 
      "烏雲有意重梳掠，便安排、金屋房櫳。", 
      "雲雨厚因，鴛鴦宿債，作個好家風。"
    ], 
    "rhythmic": "一叢花"
  }, 
  {
    "author": "趙長卿", 
    "paragraphs": [
      "眼色媚人嬌欲度。", 
      "行盡巫陽雲又雨。", 
      "花時還復見芳姿，情幾許。", 
      "愁何許。", 
      "莫向耳邊傳好語。", 
      "往事悠悠曾記否。", 
      "忍聽黃鸝啼錦樹。", 
      "啼聲驚碎百花心。", 
      "分付與。", 
      "誰爲主。", 
      "落蕊飛紅知甚處。"
    ], 
    "rhythmic": "天仙子"
  }, 
  {
    "author": "趙長卿", 
    "paragraphs": [
      "寶奩常見曉妝時。", 
      "面藥香融傅口脂。", 
      "擾擾親曾撩綠鬢，纖纖巧與畫新眉。", 
      "濃歡已散西風遠，憶淚無多爲你垂。", 
      "各自從今好消遣，莫將紅葉浪題詩。"
    ], 
    "rhythmic": "瑞鷓鴣"
  }, 
  {
    "author": "趙長卿", 
    "paragraphs": [
      "結絲千緒不勝愁。", 
      "莫怪安仁鬢早秋。", 
      "檀口未歌先慍淚，柳眉將斂半凝羞。", 
      "杯傾瀲灩送行酒，岸艤飄飄欲去舟。", 
      "待得名登天府後，歸來茱菊映釵頭。"
    ], 
    "rhythmic": "瑞鷓鴣"
  }, 
  {
    "author": "趙長卿", 
    "paragraphs": [
      "驕馬花驄。", 
      "柳陌經從。", 
      "小春天、十里和風。", 
      "個人家住，曲巷牆東。", 
      "好軒窗，好體面，好儀容。", 
      "燭灺歌慵。", 
      "斜月朦朧。", 
      "夜新寒、斗帳香濃。", 
      "夢迴畫角，雲雨匆匆。", 
      "恨相逢，恨分散，恨情鍾。"
    ], 
    "rhythmic": "行香子"
  }, 
  {
    "author": "趙長卿", 
    "paragraphs": [
      "龜甲爐煙輕嫋。", 
      "簾櫳靜、乳鶯啼曉。", 
      "拂掠新妝，時宜頭面，繡草冠兒小。", 
      "衫子揉藍初著了。", 
      "身材稱、就中恰好。", 
      "手拈雙紈，菱花重照，帶朵宜男草。"
    ], 
    "rhythmic": "夜行船"
  }, 
  {
    "author": "趙長卿", 
    "paragraphs": [
      "疏簾乍卷孜孜看，冰玉精神。", 
      "體白停勻。", 
      "端的於人不薄情。", 
      "更無背約和焦燥，各表真誠。", 
      "才得相親。", 
      "切莫分張向別人。"
    ], 
    "rhythmic": "採桑子"
  }, 
  {
    "author": "趙長卿", 
    "paragraphs": [
      "閒上西樓供遠望。", 
      "一曲新聲，巧媚誰家唱。", 
      "獨倚危欄聽半晌。", 
      "長江快瀉澄無浪。", 
      "清淚恰同清水漲。", 
      "拭盡重流，觸事如何向。", 
      "不覺黃昏燈已上。", 
      "舊愁還是新愁樣。"
    ], 
    "rhythmic": "蝶戀花", 
    "tags": [
      "長江"
    ]
  }, 
  {
    "author": "趙長卿", 
    "paragraphs": [
      "天淨姮娥初整駕。", 
      "桂魄蟾輝，來趁清和夜。", 
      "費盡丹青無計畫。", 
      "纖纖側向疏桐掛。", 
      "人在扶疏桐影下。", 
      "耳畔輕輕，細說家常話。", 
      "年少難留應不借。", 
      "未歌先咽歌還罷。"
    ], 
    "rhythmic": "蝶戀花"
  }, 
  {
    "author": "趙長卿", 
    "paragraphs": [
      "葉底蜂衙催日晚。", 
      "向晚勻妝，巧畫宮眉淺。", 
      "翠幕無風香自遠。", 
      "金船酌酒須教滿。", 
      "未說別離魂已斷。", 
      "雨幌雲屏，只恐良宵短。", 
      "心事不隨飛絮亂。", 
      "宦情肯把恩情換。"
    ], 
    "rhythmic": "蝶戀花"
  }, 
  {
    "author": "趙長卿", 
    "paragraphs": [
      "睡覺扶頭聽曉鍾。", 
      "隔簾花霧溼香紅。", 
      "翠搖鈿砌梧桐影，暖透羅襦芍藥風。", 
      "閒對影，記曾逢。", 
      "畫眉臨鏡霎時同。", 
      "相思已有無窮恨，忍見孤鸞宿鏡中。"
    ], 
    "rhythmic": "鷓鴣天"
  }, 
  {
    "author": "趙長卿", 
    "paragraphs": [
      "寶篆煙消香已殘。", 
      "蟬娟月色浸欄干。", 
      "歌喉不作尋常唱，酒令從他各自還。", 
      "傳杯手，莫教閒。", 
      "醉紅潮臉媚酡顏。", 
      "相攜共學驂鸞侶，卻笑盧郎舊約寒。"
    ], 
    "rhythmic": "鷓鴣天"
  }, 
  {
    "author": "趙長卿", 
    "paragraphs": [
      "綠水澄江得勝遊。", 
      "浪平風軟稱輕舟。", 
      "樽前我易傷前事，柳外人誰獨倚樓。", 
      "空感慨，惜風流。", 
      "風流贏得謾多愁。", 
      "愁多著甚銷磨得，莫怪安仁鬢早秋。"
    ], 
    "rhythmic": "鷓鴣天"
  }, 
  {
    "author": "趙長卿", 
    "paragraphs": [
      "一曲清歌金縷衣。", 
      "巧佼心事有誰知。", 
      "自從別後難相見，空解題紅寄好詩。", 
      "憶攜手，過階墀。", 
      "月籠花影半明時。", 
      "玉釵頭上輕輕顫，搖落釵頭豆蔻枝。"
    ], 
    "rhythmic": "鷓鴣天"
  }, 
  {
    "author": "趙長卿", 
    "paragraphs": [
      "人隨社節去匆匆。", 
      "此恨幾時窮。", 
      "陽臺寂寞，巫山悽慘，雲雨成空。", 
      "芭蕉密處窗兒下，冷落舊香中。", 
      "黃昏靜也，蛩聲滿院，明月清風。"
    ], 
    "rhythmic": "眼兒媚"
  }, 
  {
    "author": "趙長卿", 
    "paragraphs": [
      "槐陰密處囀黃鸝。", 
      "午日正長時。", 
      "一番過雨，綠荷池面，冷浸琉璃。", 
      "紅塵不到華堂裏，纖楚對蛾眉。", 
      "笑偎人道，新詞覓個，美底腔兒。"
    ], 
    "rhythmic": "眼兒媚"
  }, 
  {
    "author": "趙長卿", 
    "paragraphs": [
      "當年策馬過錢塘。", 
      "曲徑小平康。", 
      "繁紅釅白，嬌鶯奼燕，爭喚何郎。", 
      "而今又客東風裏，渾不似尋常。", 
      "只愁別後，月房雲洞，啼損紅妝。"
    ], 
    "rhythmic": "眼兒媚"
  }, 
  {
    "author": "趙長卿", 
    "paragraphs": [
      "蕊嫩花房無限好，東風一樣春工。", 
      "百年歡笑酒樽同。", 
      "笙吹雛鳳語，裙染石榴紅。", 
      "且向五雲深處住，錦衾繡幌從容。", 
      "如何即是出樊籠。", 
      "蓬萊人少到，雲雨事難窮。"
    ], 
    "rhythmic": "臨江仙"
  }, 
  {
    "author": "趙長卿", 
    "paragraphs": [
      "破靨盈盈巧笑，舉杯灩灩迎逢。", 
      "慧心端有謝娘風。", 
      "燭花香霧，嬌困面微紅。", 
      "別恨彩箋雖寄，清歌淺酌難同。", 
      "夢迴楚館雨雲空。", 
      "相思春暮，愁滿綠蕪中。"
    ], 
    "rhythmic": "臨江仙"
  }, 
  {
    "author": "趙長卿", 
    "paragraphs": [
      "夜久笙簫吹徹，更深星斗還稀。", 
      "醉拈裙帶寫新詩。", 
      "鎖窗風露，燭灺月明時。", 
      "水調悠揚聲美，幽情彼此心知。", 
      "古香菸斷彩雲歸。", 
      "滿傾蕉葉，齊唱傳花枝。"
    ], 
    "rhythmic": "臨江仙"
  }, 
  {
    "author": "趙長卿", 
    "paragraphs": [
      "洛浦嬌魂，恐得到、人間少。", 
      "把風流、分付花貌。", 
      "六出精神，臘寒射、香試到。", 
      "清秀。", 
      "與江梅、爭相先後。", 
      "檐卜粗疏，怎似妖嬈體調。", 
      "比山樊、也應錯道。", 
      "最是殷勤，捧出金盞銀臺笑。", 
      "拼了。", 
      "仙源與、奇葩醉倒。"
    ], 
    "rhythmic": "惜奴嬌"
  }, 
  {
    "author": "趙長卿", 
    "paragraphs": [
      "無情風掠芭蕉響，還是重門已閉。", 
      "銀缸獨對，相思方切，教人怎睡。", 
      "解嘆從前事，解嘆了、依前鱉氣。", 
      "想他家那裏，知人憔悴，相應是、睡也未。", 
      "且恁和衣強寢，奈無寐、依前重起。", 
      "起來思想，當初與你，忒煞容易。", 
      "及至而今也，半頭天眼，不存不濟。", 
      "最消魂苦是，黃昏前後，冷清清地。"
    ], 
    "rhythmic": "水龍吟"
  }, 
  {
    "author": "趙長卿", 
    "paragraphs": [
      "把酒相勞苦，月色耀天章。", 
      "冰輪碾破寒碧，飛入酒樽涼。", 
      "擊節詞人妙句，吸此清輝萬丈，肺腑亦生光。", 
      "攬袂欲仙舉，逸興共天長。", 
      "日邊客，幕中俊，坐間狂。", 
      "浩歌清嘯，恍然雲海渺茫茫。", 
      "喚醒謫仙蘇二，何事常愁客少，更恐被雲妨。", 
      "月與人長好，廣大醉爲鄉。"
    ], 
    "rhythmic": "水調歌頭"
  }, 
  {
    "author": "趙長卿", 
    "paragraphs": [
      "先來天與精神，更因麗景添殊態。", 
      "拖輕苒苒，才凝一段，還分五彩。", 
      "畢竟非煙，有時爲雨，惹情無奈。", 
      "道無心，怎被歌聲遏斷，遲遲向、青天外。", 
      "宜伴先生醉臥，得饒道、和山須買。", 
      "也曾惱殺襄王，誰道依前不會。", 
      "我欲乘風歸去，翻悵恨、帝鄉何在。", 
      "念佳期未展，天長莫合，盡空相對。"
    ], 
    "rhythmic": "水龍吟"
  }, 
  {
    "author": "趙長卿", 
    "paragraphs": [
      "花前月下會鴛鴦。", 
      "分散兩情傷。", 
      "臨行祝付真意，臂間皓齒留香。", 
      "還更毒，又何妨。", 
      "盡成瘡。", 
      "瘡兒可後，痕兒見在，見後思量。"
    ], 
    "rhythmic": "訴衷情"
  }, 
  {
    "author": "趙長卿", 
    "paragraphs": [
      "懊惱平生，奈天賦、恩情太薄。", 
      "二三歲、看伊受盡，眼尖眉角。", 
      "記得當初低耳畔，是誰先有于飛約。", 
      "惟到今、劃地誤盟言，還先惡。", 
      "天眼見，人難度。", 
      "天易感，人難託。", 
      "人心險，天又怎生捉摸。", 
      "莫問傍人非與是，手兒但把心兒託。", 
      "便不成、廝守許多時，乾休卻。"
    ], 
    "rhythmic": "滿江紅"
  }, 
  {
    "author": "趙長卿", 
    "paragraphs": [
      "負你千行淚。", 
      "大都來、一寸心兒，萬般縈繫。", 
      "似恁愁煩那裏洎。", 
      "故自三年二歲。", 
      "爲你後、甘心憔悴。", 
      "終待說、山盟海誓。", 
      "這恩情、到此非容易。", 
      "拼做個，久長計。", 
      "緊要事須評議。", 
      "怕人人、驀地知時，怎生處置。", 
      "毒害心腸祆知是。", 
      "怕你生煩到底。", 
      "便莫待、將人輕棄。", 
      "不是我多疑你。", 
      "被傍人、賺後失圈圚。", 
      "經一事，長一智。"
    ], 
    "rhythmic": "賀新郎"
  }, 
  {
    "author": "趙長卿", 
    "paragraphs": [
      "連滄危觀暮江前。", 
      "幾醉使君筵。", 
      "少年俊氣，曾將吟筆，買斷江天。", 
      "重來細把朋遊數，回首一辛酸。", 
      "蘭成已老，文園多病，負此江山。"
    ], 
    "rhythmic": "眼兒媚"
  }, 
  {
    "author": "趙長卿", 
    "paragraphs": [
      "長憶當初，是他見我心先有。", 
      "一鉤才下，便引得魚兒開口。", 
      "好是重門深院，寂寞黃昏後。", 
      "廝覷著、一面兒酒。", 
      "試撋就。", 
      "便把我、得人意處，閔子裏、施纖手。", 
      "雲情雨意，似十二巫山舊。", 
      "更向枕前言約，許我長相守。", 
      "忺人也，猶自眉頭皺。"
    ], 
    "rhythmic": "簇水"
  }, 
  {
    "author": "趙長卿", 
    "paragraphs": [
      "最苦是離愁。", 
      "行坐裏、只在心頭。", 
      "待要作個巫山夢，孤衾展轉，無眠到曉，和夢都休。", 
      "夢裏也無由。", 
      "誰敢望、真個綢繆。", 
      "暫時不見渾閒事，只愁柳絮楊花，自來擺盪難留。"
    ], 
    "rhythmic": "攤破醜奴兒・採桑子"
  }, 
  {
    "author": "趙長卿", 
    "paragraphs": [
      "燭消紅，窗送白。", 
      "冷落一衾寒色。", 
      "鴉喚起，馬忘行", 
      "月來衣上明。", 
      "酒香脣，妝印臂。", 
      "億共人人睡。", 
      "魂蝶亂，夢鸞孤。", 
      "知他睡也無。"
    ], 
    "rhythmic": "更漏子"
  }, 
  {
    "author": "趙長卿", 
    "paragraphs": [
      "一味風流一味香。", 
      "十分濃豔十分妝。", 
      "自然嬌態自然芳。", 
      "樓上好風樓下水，雪前欄檻竹前窗。", 
      "也宜單著也宜雙。"
    ], 
    "rhythmic": "浣溪沙"
  }, 
  {
    "author": "趙長卿", 
    "paragraphs": [
      "惻惻笙竽萬籟風。", 
      "陽關疊遍酒尊空。", 
      "相逢草草別匆匆。", 
      "滿眼淚珠和雨灑，一襟愁緒抵秋濃。", 
      "相思今夜五雲東。"
    ], 
    "rhythmic": "浣溪沙"
  }, 
  {
    "author": "趙長卿", 
    "paragraphs": [
      "講柳談花，我從來口快，忺說他家。", 
      "眼前見了，無限楚女吳娃。", 
      "千停萬穩，較量來、終不如他。", 
      "便做得，宮儀院體，歌談不帶煙花。", 
      "從前萬事堪誇。", 
      "愛拈箋弄管，錦字敧斜。", 
      "新來與人臑著，不許胡巴。", 
      "嚎懣謾惹，料福緣、淺似他些。", 
      "誰爲我，傳詩遞曲，殷勤題上窗紗。"
    ], 
    "rhythmic": "漢宮春"
  }, 
  {
    "author": "趙長卿", 
    "paragraphs": [
      "帊子分香，羅巾拭淚，別來時、未覓悽惶。", 
      "上得船兒來了，剗地淒涼。", 
      "可惜花前月裏，卻成水遠山長。", 
      "做成恩愛，如今贏得，萬里千鄉。", 
      "情知這場寂寞，不干你事，傷我窮忙。", 
      "不道是、久長活路，終要稱量。", 
      "我則匆匆歸去，知你且、種種隨娘。", 
      "下梢睚徹，有時共你風光。"
    ], 
    "rhythmic": "雨中花慢"
  }, 
  {
    "author": "趙長卿", 
    "paragraphs": [
      "小窗閒適。", 
      "雲髻嚲肩，香肌偎膝。", 
      "玉局無塵，明瓊欲碎，春纖同擲。", 
      "不爭百萬呼盧，賭今夜、鴛帷痛惜。", 
      "好忍馬兒，若還輸了，當甚則劇。"
    ], 
    "rhythmic": "柳梢青"
  }, 
  {
    "author": "趙長卿", 
    "paragraphs": [
      "梅萼和霜曉，梨花帶雪春。", 
      "玉肌瓊豔本無塵。", 
      "肯把鉛華容易、污天真。", 
      "湯餅嘗初罷，羅巾拭轉新。", 
      "幾回貪耍失黃昏。", 
      "月裏歸來無處、覓精神。"
    ], 
    "rhythmic": "南歌子"
  }, 
  {
    "author": "趙長卿", 
    "paragraphs": [
      "人在夢雲樓上別，殘燈影裏遲留。", 
      "依稀綠慘更紅羞。", 
      "露痕雙臉溼，山樣兩眉愁。", 
      "幾幅片帆天際去，雲濤煙浪悠悠。", 
      "今宵獨立古江頭。", 
      "水腥魚菜市，風碎荻花舟。"
    ], 
    "rhythmic": "臨江仙"
  }, 
  {
    "author": "趙長卿", 
    "paragraphs": [
      "畫角聲沈卷暮霞。", 
      "寒生促索錦屏遮。", 
      "沈檀半爇髻堆鴉。", 
      "蝴蝶夢迴餘燭影，子規啼處隔窗紗。", 
      "夜深明月浸梨花。"
    ], 
    "rhythmic": "浣溪沙"
  }, 
  {
    "author": "趙長卿", 
    "paragraphs": [
      "簾卷露花容。", 
      "幾度相逢。", 
      "他知我意欲相通。", 
      "偏奈天教多阻間，積恨何窮。", 
      "雲雨杳無蹤。", 
      "愁怕東風。", 
      "時聞語笑恣歡濃。", 
      "惟有俺咱真分淺，往事成空。"
    ], 
    "rhythmic": "浪淘沙"
  }, 
  {
    "author": "趙長卿", 
    "paragraphs": [
      "竹外半窺嬌面。", 
      "真個出塵體段。", 
      "沒處可偷憐，空恁眼穿腸斷。", 
      "休戀。", 
      "休戀。", 
      "只是與伊分淺。"
    ], 
    "rhythmic": "如夢令"
  }, 
  {
    "author": "趙長卿", 
    "paragraphs": [
      "閒理絲簧聽好音。", 
      "西樓剪燭夜深深。", 
      "半嗔半喜此時心。", 
      "暖語溫存無恙語，韻開香靨笑吟吟。", 
      "別來煩惱到如今。"
    ], 
    "rhythmic": "浣溪沙"
  }, 
  {
    "author": "趙長卿", 
    "paragraphs": [
      "陽關唱徹。", 
      "斷盡離腸聲哽咽。", 
      "酒已三巡。", 
      "今夜王孫是路人。", 
      "此情難說。", 
      "莫負等閒風與月。", 
      "欲問歸期。", 
      "來戴釵頭艾虎兒。"
    ], 
    "rhythmic": "減字木蘭花"
  }, 
  {
    "author": "趙長卿", 
    "paragraphs": [
      "半窗斜月。", 
      "茅店蕭條燈已滅。", 
      "牀下蛩聲。", 
      "聲動淒涼不忍聽。", 
      "終宵無寐。", 
      "覆去翻來真個是。", 
      "屈指歸期。", 
      "應是梅花爛熳時。"
    ], 
    "rhythmic": "減字木蘭花"
  }, 
  {
    "author": "趙長卿", 
    "paragraphs": [
      "短棹輕舟排辦了。", 
      "歌聲斷、晚霞殘照。", 
      "紅蓼坡頭，綠楊堤外，離恨知多少。", 
      "別後莫教音信杳。", 
      "嘆光陰、初自來堪笑。", 
      "畫角譙門，槐溪歸路，正是楚天清曉。"
    ], 
    "rhythmic": "夜行船"
  }, 
  {
    "author": "趙長卿", 
    "paragraphs": [
      "玉樓初見念奴嬌。", 
      "無處不妖嬈。", 
      "眼傳密意，樽前燭外，怎不魂消。", 
      "西風明月相逢夜，枕簟正涼宵。", 
      "殢人記得，叮嚀殘漏，且慢明朝。"
    ], 
    "rhythmic": "眼兒媚"
  }, 
  {
    "author": "趙長卿", 
    "paragraphs": [
      "黃昏時候，誚不語、心如醉。", 
      "無眠凝想，別來繡閣，多應憔悴。", 
      "上了燈兒，知是睡哩坐哩。", 
      "驀思歸計。", 
      "又還是重屈指。", 
      "從今已後，暌離千萬，且休容易。", 
      "這底悽惶，你看是誰不是。"
    ], 
    "rhythmic": "品令"
  }, 
  {
    "author": "趙長卿", 
    "paragraphs": [
      "甜言軟語。", 
      "長記那時，蕭娘叮囑。", 
      "清管危弦，前歡難斷，鱗鴻無據。", 
      "紛紛眼底浮花，拈弄動、幾多思慮。", 
      "千結丁香，且須珍重，休胡分付。"
    ], 
    "rhythmic": "柳梢青"
  }, 
  {
    "author": "趙長卿", 
    "paragraphs": [
      "金獸噴香瑞靄氛。", 
      "夜涼如水酒醺醺。", 
      "照人嬌眼媚生春。", 
      "我自愁多魂已斷，不禁楚雨帶巫雲。", 
      "人情又是一番新。"
    ], 
    "rhythmic": "浣溪沙"
  }, 
  {
    "author": "趙長卿", 
    "paragraphs": [
      "坐看銷金暖帳中。", 
      "羔兒酒美獸煤紅。", 
      "淺斟低唱好家風。", 
      "愛客東君多解事，晚妝新與畫眉峯。", 
      "便須催喚出房櫳。"
    ], 
    "rhythmic": "浣溪沙"
  }, 
  {
    "author": "趙長卿", 
    "paragraphs": [
      "堆枕冠兒翡翠釵。", 
      "蒙金領子滿絣鞋。", 
      "於中沈淨好情懷。", 
      "新欲晚涼梳洗罷，半嬌微笑下堂來。", 
      "蓮花因甚未曾開。"
    ], 
    "rhythmic": "浣溪沙"
  }, 
  {
    "author": "趙長卿", 
    "paragraphs": [
      "天外濃雲雲外雨，雨聲初上檐牙。", 
      "紅蕖應褪洗妝花。", 
      "晚涼如有意，霫霫到山家。", 
      "爲喚山童多索酒，金鍾細酌流霞。", 
      "暈生玉頰酒潮斜。", 
      "閒中無寵辱，醉裏是生涯。"
    ], 
    "rhythmic": "臨江仙"
  }, 
  {
    "author": "趙長卿", 
    "paragraphs": [
      "綠蓋紅幢籠碧水。", 
      "魚跳處、浪痕勻碎。", 
      "惜別殷勤，留連無計，歌聲與、淚和柔脆。", 
      "一葉扁舟煙浪裏。", 
      "曲灘頭、此情無際。", 
      "窈窕眉山，暮霞紅處，雨雲想、翠峯十二。"
    ], 
    "rhythmic": "夜行船"
  }, 
  {
    "author": "趙長卿", 
    "paragraphs": [
      "窈窕繡幃深。", 
      "窈窕娉婷。", 
      "梅花初試晚妝新。", 
      "那更嬌癡年紀小，冰雪精神。", 
      "舉措忒輕盈。", 
      "歌徹新聲。", 
      "柔腸魂斷不堪聽。", 
      "但恐巫山留不住，飛作行雲。"
    ], 
    "rhythmic": "浪淘沙"
  }, 
  {
    "author": "趙長卿", 
    "paragraphs": [
      "居士年來懶散。", 
      "凡事只從寬簡。", 
      "身外更無求，祗要夏涼冬暖。", 
      "美滿。", 
      "美滿。", 
      "得過何須積趲。"
    ], 
    "rhythmic": "如夢令"
  }, 
  {
    "author": "趙長卿", 
    "paragraphs": [
      "十載仰高明，一見心相許。", 
      "來日孤舟西水門。", 
      "風飽征帆腹。", 
      "後夜起相思，明月清江曲。", 
      "若見秋風寒雁來，能寄音書否。"
    ], 
    "rhythmic": "卜算子"
  }, 
  {
    "author": "趙長卿", 
    "paragraphs": [
      "先來客路足傷悲。", 
      "那更話別離。", 
      "玉驄也解，知人慾去，驤首頻嘶。", 
      "馬蹄動是三千里，後會莫相違。", 
      "切須更把，丁香珍重，待我重期。"
    ], 
    "rhythmic": "眼兒媚"
  }, 
  {
    "author": "趙長卿", 
    "paragraphs": [
      "楚楚窄衣裳。", 
      "腰身佔卻，多少風光。", 
      "共說春來春去事，淒涼。", 
      "懶對菱花暈曉妝。", 
      "閒立近紅芳。", 
      "遊峯戲蝶，誤採真香。", 
      "何事不歸巫峽去，思量。", 
      "故來塵世斷人腸。"
    ], 
    "rhythmic": "南鄉子"
  }, 
  {
    "author": "趙長卿", 
    "paragraphs": [
      "月轉水晶盤。", 
      "樓上初聞一鼓殘。", 
      "又是去年天氣好，欄干。", 
      "風動梅梢玉斗寒。", 
      "無奈壯情闌。", 
      "對酒如何欲強歡。", 
      "誰道破愁須仗酒，君看。", 
      "酒到愁多破亦難。"
    ], 
    "rhythmic": "南鄉子"
  }, 
  {
    "author": "趙長卿", 
    "paragraphs": [
      "燈乍滅。", 
      "忽見一天明月。", 
      "恰舞霓裳歌未歇。", 
      "露寒回絳闕。", 
      "羽服明暉玉雪。", 
      "笑語輕參環玦。", 
      "香澤惱人情不徹。", 
      "夜長窗自白。"
    ], 
    "rhythmic": "謁金門"
  }, 
  {
    "author": "趙長卿", 
    "paragraphs": [
      "雲嚲宮鬟，淡黃衫子輕香透。", 
      "晚涼時候。", 
      "睡起新妝就。", 
      "冰枕生寒，玉浸纖纖手。", 
      "沈吟久。", 
      "眉山斂秀。", 
      "愛道奴家瘦。"
    ], 
    "rhythmic": "點絳脣"
  }, 
  {
    "author": "趙長卿", 
    "paragraphs": [
      "春山已蹙眉峯綠。", 
      "春心駘蕩難拘束。", 
      "惆悵爲春傷。", 
      "惜花心更狂。", 
      "對花深有意。", 
      "且向花前醉。", 
      "花作有情香。", 
      "與人相久長。"
    ], 
    "rhythmic": "菩薩蠻"
  }, 
  {
    "author": "趙長卿", 
    "paragraphs": [
      "當時巧笑記相逢。", 
      "玉梅枝上玲瓏。", 
      "酒杯流處已愁濃。", 
      "寒雁橫空。", 
      "去程無記更從容。", 
      "到歸來好事匆匆。", 
      "一時分付不言中。", 
      "此恨難窮。"
    ], 
    "rhythmic": "畫堂春"
  }, 
  {
    "author": "趙長卿", 
    "paragraphs": [
      "居士年來病酒。", 
      "肉食百不宜口。", 
      "蒲合與波薐，更着同蒿蔥韭。", 
      "親手。", 
      "親手。", 
      "分送臥龍詩友。"
    ], 
    "rhythmic": "如夢令"
  }, 
  {
    "author": "趙長卿", 
    "paragraphs": [
      "別恨眉尖無數。", 
      "後夜王孫何處。", 
      "歌館與妝樓，目斷行雲凝佇。", 
      "凝佇。", 
      "凝佇。", 
      "憶淚千行紅雨。"
    ], 
    "rhythmic": "如夢令"
  }, 
  {
    "author": "趙長卿", 
    "paragraphs": [
      "隔江一帶春山好。", 
      "平林新綠春光老。", 
      "休去倚闌干。", 
      "飛紅不忍看。", 
      "東流何處去。", 
      "便是歸舟路。", 
      "芳草外斜陽。", 
      "行人更斷腸。"
    ], 
    "rhythmic": "菩薩蠻"
  }, 
  {
    "author": "趙長卿", 
    "paragraphs": [
      "斂愁眉。", 
      "恨依依。", 
      "腸斷關情怨別離。", 
      "雲中過雁悲。", 
      "瘦因誰。", 
      "病因誰。", 
      "屈指無言忖後期。", 
      "此時人怎知。"
    ], 
    "rhythmic": "長相思"
  }, 
  {
    "author": "趙長卿", 
    "paragraphs": [
      "瀟灑仙源。", 
      "夭桃穠李，曾對華筵。", 
      "歌媚驚塵，舞彎低月，滿勸金船。", 
      "鑑湖煙水連天。", 
      "政歸棹、紅妝鬥妍。", 
      "花霧香中，人詢居士，切莫多傳。"
    ], 
    "rhythmic": "柳梢青"
  }, 
  {
    "author": "趙長卿", 
    "paragraphs": [
      "不羨八千椿，不羨三偷桃客。", 
      "也不羨他龜鶴，一總爲凡物。", 
      "羨君恰似老人星，長明無休息。", 
      "好與中興賢主，立維城勳績。"
    ], 
    "rhythmic": "好事近"
  }, 
  {
    "author": "趙長卿", 
    "paragraphs": [
      "南樓風物一番新。", 
      "春暮畀斯民。", 
      "豈但仁人愷弟，更兼政事如神。", 
      "人生最貴，榮登五馬，千里蒙恩。", 
      "祗恐促歸廊廟，去思有腳陽春。"
    ], 
    "rhythmic": "朝中措"
  }, 
  {
    "author": "趙長卿", 
    "paragraphs": [
      "文章學業繼家聲。", 
      "名譽壓羣英。", 
      "早歲掀騰膴仕，如公富貴難並。", 
      "定膺丹詔，朱輪迅召，陶冶蒼生。", 
      "自是鹽梅姿質，佇看大手調羹。"
    ], 
    "rhythmic": "朝中措"
  }, 
  {
    "author": "趙長卿", 
    "paragraphs": [
      "先生德行冠南豐。", 
      "錦繡作心胸。", 
      "暫屈徒勞州縣，文章後進宗工。", 
      "督郵綱紀，才高幕府，雅望尤崇。", 
      "此去定膺光寵，且須滿醉西東。"
    ], 
    "rhythmic": "朝中措"
  }, 
  {
    "author": "趙長卿", 
    "paragraphs": [
      "桂華蟾魄，到中秋、祗有人聞一六。", 
      "浩渺清風因喚起，千里吹飛鴻鵠。", 
      "碧落翻花，瑤空隱瑞，聲節琅玕築。", 
      "板懷玉燕，此時嘉夢重育。", 
      "始信名在丹臺，曈方八百，子已三千熟。", 
      "麟脯靈瓜那更有，瓊斝神仙醽醁。", 
      "秋水春山，柳腰花面，一醉霓裳曲。", 
      "長生清淨，自然何用辟穀。"
    ], 
    "rhythmic": "念奴嬌"
  }, 
  {
    "author": "趙長卿", 
    "paragraphs": [
      "江上一江樓，樓上遠山橫翠。", 
      "還更腰金騎鶴，引竹西歌吹。", 
      "壽君春酒遣雙壺，滿引見深意。", 
      "肯向龜荷香裏，喚儂來同醉。"
    ], 
    "rhythmic": "好事近"
  }, 
  {
    "author": "趙長卿", 
    "paragraphs": [
      "劍水靄歡聲，喜慶間生人傑。", 
      "一段蔥蔥佳氣，扇薰風時節。", 
      "今朝銀艾佐琴堂，爭把壽香爇。", 
      "去去鳳皇池上，見龜巢連葉。"
    ], 
    "rhythmic": "好事近"
  }, 
  {
    "author": "趙長卿", 
    "paragraphs": [
      "梅喜先春，雁驚未臘。", 
      "於門瑞氣浮周匝。", 
      "正當月應上弦時，長庚夢與良辰合。", 
      "螺水恩濃，旴江德洽。", 
      "壽杯勸處燃紅蠟。", 
      "明年此際祝遐齡，賀賓一一趨東閣。"
    ], 
    "rhythmic": "柳長春・踏莎行"
  }, 
  {
    "author": "趙長卿", 
    "paragraphs": [
      "又是新逢三五夜，瑞氣靄氤氳。", 
      "萬點燈和月色新。", 
      "桃李倍添春。", 
      "花縣主人情思好，行樂逐良辰。", 
      "滿引千鍾酒又醇。", 
      "歌韻動樑塵。"
    ], 
    "rhythmic": "武陵春"
  }, 
  {
    "author": "趙長卿", 
    "paragraphs": [
      "天祐炎圖生國瑞，藍田暫屈英僚。", 
      "始知文宿降璇霄。", 
      "中元前五日，七夕後三朝。", 
      "江斅風流臨此政，少年瀟灑奇標。", 
      "行看峻擢相熙朝。", 
      "功名前稷契，壽算等松喬。"
    ], 
    "rhythmic": "臨江仙"
  }, 
  {
    "author": "趙長卿", 
    "paragraphs": [
      "商颷輕透。", 
      "動簾幕飛梧，亂飄庭甃。", 
      "瑞氣氤氳，沈檀初爇，煙噴寶臺金獸。", 
      "黃花美酒。", 
      "天教佔得，先他時候。", 
      "誕元老，慶有聲，此夕降生華胄。", 
      "歡笑。", 
      "宜稱壽。", 
      "弦管鼎沸，宮商方頻奏。", 
      "滿捧瑤卮，華堂歌舞，拍轉金釵斜溜。", 
      "朱顏綠鬢，殷勤深願，鎮長如舊。", 
      "嘆濱海，道難留，指日榮遷飛驟。"
    ], 
    "rhythmic": "喜遷鶯"
  }, 
  {
    "author": "趙長卿", 
    "paragraphs": [
      "雲峯初斂，秋榮如洗，庭院金風初扇。", 
      "蔥蔥佳氣靄侯門，信天上、麒麟乍見。", 
      "祝君此去，飛黃騰踏，日侍凝旒邃冕。", 
      "和羹調味早歸來，坐看取、蓬萊清淺。"
    ], 
    "rhythmic": "鵲橋仙"
  }, 
  {
    "author": "趙長卿", 
    "paragraphs": [
      "晴雪樓臺，試燈簾幕，適是元宵。", 
      "羅綺嬌春，帝城風景，今夜應饒。", 
      "爭知我係如匏，便そ月良天任教。", 
      "早閉柴門，從他簫鼓，細打輕敲。"
    ], 
    "rhythmic": "柳梢青"
  }, 
  {
    "author": "趙長卿", 
    "paragraphs": [
      "世諦人多錯。", 
      "阿誰將、虛名微利，放教輕著。", 
      "萬事莫非前定了，選甚微如飲酌。", 
      "算徒詫、龍韜豹略。", 
      "縱使龍頭安尺木，更從教、豹變生三角。", 
      "渾是夢，恍如昨。", 
      "吾廬自笑常虛廓。", 
      "對殘編、磨穿枯硯，生涯微薄。", 
      "負郭田園能有幾，隨分安貧守約。", 
      "要不改、簞瓢顏樂。", 
      "西掖百扉終須到，且嘲風詠月常相謔。", 
      "更要甚，萬金藥。"
    ], 
    "rhythmic": "賀新郎"
  }, 
  {
    "author": "趙長卿", 
    "paragraphs": [
      "茅齋無客至。", 
      "冰硯凍寒泚。", 
      "南枝喜入新詩裏。", 
      "惱人頻嚼蕊。", 
      "惱人頻嚼蕊。", 
      "因思去臘江頭醉。", 
      "倚動客興傷春意。", 
      "經年自嘆人如寄。", 
      "光陰如拈指。", 
      "光陰如拈指。"
    ], 
    "rhythmic": "東坡引"
  }, 
  {
    "author": "趙長卿", 
    "paragraphs": [
      "風力驅寒，雲榮呈瑞，曉來到處花飛。", 
      "遍裝瓊樹，春意到南枝。", 
      "便是漁蓑舊畫，綸竿重、橫玉低垂。", 
      "今宵裏，香閨邃館，幽賞事偏宜。", 
      "風流金馬客，歌鬟醉擁，烏帽斜敧。", 
      "問人間何處，鵬運天池。", 
      "且共周郎按曲，音微誤、首己先回。", 
      "同心事，丹山路穩，長伴綵鸞歸。"
    ], 
    "rhythmic": "滿庭芳"
  }, 
  {
    "author": "趙長卿", 
    "paragraphs": [
      "乍涼淅淅風生幕。", 
      "人獨在、朱欄翠閣。", 
      "吹簫信杳爐香薄。", 
      "眉上新愁又覺。", 
      "從前事、擬將拼卻。", 
      "夢不斷、花梢柳萼。", 
      "一杯睡起誰同酌。", 
      "斜日陰陰轉角。"
    ], 
    "rhythmic": "杏花天"
  }, 
  {
    "author": "趙長卿", 
    "paragraphs": [
      "遠岫螺頭溼翠，流霞赬尾疏明。", 
      "斷虹斜界雨新晴。", 
      "煙村燈火晚，江浦畫難成。", 
      "我向其間泛葉，終朝露渚風汀。", 
      "老來心事最關情。", 
      "不堪三弄笛，吹作斷腸聲。"
    ], 
    "rhythmic": "臨江仙"
  }, 
  {
    "author": "趙長卿", 
    "paragraphs": [
      "流水奏鳴琴，風月淨、天無星斗。", 
      "翠嵐堆裏，蒼巖深處，滿林霜膩，暗香凍了，那禁頻嗅。", 
      "馬上再三回首。", 
      "因記省、去年時候。", 
      "十分全似，那人風韻，柔腰弄影，冰腮退粉，做成清瘦。"
    ], 
    "rhythmic": "輥繡球"
  }, 
  {
    "author": "趙長卿", 
    "paragraphs": [
      "南枝消息杳然間。", 
      "寂寞倚雕欄。", 
      "紫腰豔豔，青腰嫋嫋，風月俱閒。", 
      "佳人環佩玉闌珊。", 
      "作惡探花還。", 
      "玉纖拈粟，櫻脣呵粉，愁點眉彎。"
    ], 
    "rhythmic": "眼兒媚"
  }, 
  {
    "author": "趙長卿", 
    "paragraphs": [
      "日高猶戀珊瑚枕。", 
      "羞紅不忿花如錦。", 
      "雙燕運芹泥。", 
      "燕歸人未歸。", 
      "縱饒梳洗罷。", 
      "朱戶何曾跨。", 
      "寂寞小房櫳。", 
      "迴文和淚封。"
    ], 
    "rhythmic": "菩薩蠻"
  }, 
  {
    "author": "趙長卿", 
    "paragraphs": [
      "落魄東吳二十春。", 
      "風流詩句得清新。", 
      "今年卻恨花星照，再見溫卿與遠真。", 
      "分楚佩，染巫雲。", 
      "赤繩結得短花茵。", 
      "若非京口初相識，安得毗陵作故人。"
    ], 
    "rhythmic": "鷓鴣天"
  }, 
  {
    "author": "趙長卿", 
    "paragraphs": [
      "綠樹轉鳴禽。", 
      "已是春深。", 
      "楊花庭院日陰陰。", 
      "簾外飛來雙語燕，不寄歸音。", 
      "舊事懶追尋。", 
      "空惹芳心。", 
      "天涯消息遠沈沈。", 
      "記得年時中酒後，直至而今。"
    ], 
    "rhythmic": "浪淘沙"
  }, 
  {
    "author": "趙長卿", 
    "paragraphs": [
      "春睡足。", 
      "簾卷翠屏山曲。", 
      "芳草沿階橫地軸。", 
      "垂楊相映綠。", 
      "暗憶舊歡難續。", 
      "又是禁菸傳燭。", 
      "陌上踏青新結束。", 
      "鞦韆誰共促。"
    ], 
    "rhythmic": "謁金門"
  }, 
  {
    "author": "趙長卿", 
    "paragraphs": [
      "一種春光，占斷東君惜。", 
      "算穠李、昭華爭並得。", 
      "粉膩酥融嬌欲滴。", 
      "端的尊前，舊曾相識。", 
      "向夜闌、酒醒霜濃寒又力。", 
      "但只與、冰姿添夜色。", 
      "繡幕銀屏人寂寂。", 
      "只許劉郎，暗傳消息。"
    ], 
    "rhythmic": "侍香金童"
  }, 
  {
    "author": "趙長卿", 
    "paragraphs": [
      "新晴庭戶春陰薄。", 
      "東風不度重簾幕。", 
      "第幾小蘭房。", 
      "雛鶯初弄黃。", 
      "悄寒春未透。", 
      "不解尋花柳。", 
      "只恐漸春深。", 
      "愁生求友心。"
    ], 
    "rhythmic": "菩薩蠻"
  }, 
  {
    "author": "趙長卿", 
    "paragraphs": [
      "紫簫聲斷。", 
      "窗底春愁亂。", 
      "試著春衫羞自看。", 
      "窄似年時一半。", 
      "一春長病厭厭。", 
      "新來愁病重添。", 
      "香冷倦薰金鴨，日高不卷珠簾。"
    ], 
    "rhythmic": "清平樂"
  }, 
  {
    "author": "趙長卿", 
    "paragraphs": [
      "齒頰帶餘香，謦咳總成珠玉。", 
      "剪碎袖羅花片，點金觥春綠。", 
      "玉魚花露自清涼，涓涓在郎腹。", 
      "猶勝望梅消渴，對文君眉蹙。"
    ], 
    "rhythmic": "好事近"
  }, 
  {
    "author": "趙長卿", 
    "paragraphs": [
      "好事客。", 
      "宮商內、吟得風清月白。", 
      "主人幸有豪家意，後堂煞有春色。", 
      "花壓金翹俏相映，酒滿玉纖無力。", 
      "你若待我些兒酒，盡吃得、盡吃得。"
    ], 
    "rhythmic": "品令"
  }, 
  {
    "author": "趙長卿", 
    "paragraphs": [
      "落了丹楓殘了菊，秋色苦無多。", 
      "誰喚西風泣淚羅，吹恨入星河。", 
      "碧枝頭金粟鬧，曾扌乖翠雲窩。", 
      "重揉檀英憶兩娥。", 
      "無奈冷香何。"
    ], 
    "rhythmic": "武陵春"
  }, 
  {
    "author": "羅願", 
    "paragraphs": [
      "秋宇淨如水，月鏡不安臺。", 
      "鬱孤高處張樂，語笑脫氛埃。", 
      "檐外白毫千丈，坐上銀河萬斛，心境兩佳哉。", 
      "俯仰共清絕，底處著風雷。", 
      "問天公，邀月姊，愧凡才。", 
      "婆娑人世，羞見蓬鬢漾金罍。", 
      "來歲公歸何處，照耀綵衣簪橐，禁直且休催。", 
      "一曲庾江上，千古繼韶陔。"
    ], 
    "rhythmic": "水調歌頭"
  }, 
  {
    "author": "羅願", 
    "paragraphs": [
      "九月江南秋色，黃雀雨，鯉魚風。"
    ], 
    "rhythmic": "失調名"
  }, 
  {
    "author": "樓鑰", 
    "paragraphs": [
      "茫茫。", 
      "蒼蒼。", 
      "青山繞、千頃波光。", 
      "新秋露風荷吹香。", 
      "悠颺心地け然，生清涼。", 
      "古岸搖垂楊。", 
      "時有白鷺飛來雙。", 
      "隱君如在，鶴與翱翔。", 
      "老仙何處，尚有流風未忘。", 
      "琴與君兮宮商。", 
      "酒與君兮杯觴。", 
      "清歡殊未央。", 
      "西山忽斜陽。", 
      "欲去且徜徉。", 
      "更將霜鬢臨滄浪。"
    ], 
    "rhythmic": "醉翁操"
  }, 
  {
    "author": "樓鑰", 
    "paragraphs": [
      "冷然。", 
      "清圓。", 
      "誰彈。", 
      "向屋山。", 
      "何言。", 
      "清風至陰德之天。", 
      "悠颺餘響嬋娟。", 
      "方晝眠。", 
      "迥立八風前。", 
      "八音相宣知孰賢。", 
      "有時悲壯，鏗若龍泉。", 
      "有時幽杳，彷佛猿吟鶴怨。", 
      "忽若巍巍山巔。", 
      "蕩蕩幾如流川。", 
      "聊將娛暮年。", 
      "聽之身欲仙。", 
      "絃索滿人間。", 
      "未有逸韻如此弦。"
    ], 
    "rhythmic": "醉翁操"
  }, 
  {
    "author": "樓鑰", 
    "paragraphs": [
      "孝宗純孝，前聖更何加。", 
      "高蹈處重華。", 
      "丹成仙去龍輴遠，越岸暮山遐。", 
      "波臣先爲卷寒沙。", 
      "來往護靈槎。", 
      "九虞禮舉神祗樂，萬世佑皇家。"
    ], 
    "rhythmic": "導引"
  }, 
  {
    "author": "樓鑰", 
    "paragraphs": [
      "吾皇盡孝，宗廟務崇尊。", 
      "巨典備彌文。", 
      "巍巍東向開基主，七世祔神孫。", 
      "追思九閏整乾坤。", 
      "環宇慕洪恩。", 
      "從今密邇高宗室，千載事如存。"
    ], 
    "rhythmic": "導引"
  }, 
  {
    "author": "張良臣", 
    "paragraphs": [
      "昨日豆花籬下過，忽然迎面好風吹。", 
      "獨自立多時。"
    ], 
    "rhythmic": "失調名"
  }, 
  {
    "author": "張良臣", 
    "paragraphs": [
      "四壁空圍恨玉，十香淺捻啼綃。", 
      "殷雲度雨井桐凋。", 
      "雁雁無書又到。", 
      "別後釵分燕股，病餘鏡減鸞腰。", 
      "蠻江豆蔻影連梢。", 
      "不道參橫易曉。"
    ], 
    "rhythmic": "西江月"
  }
]