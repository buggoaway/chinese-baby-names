[
  {
    "author": "石孝友", 
    "paragraphs": [
      "樹槎牙。", 
      "冰交加。", 
      "冷豔疏疏瘦影斜。", 
      "幾枝梅花放。", 
      "天一涯。", 
      "語三叉。", 
      "已是情多怨物華。", 
      "那堪更憶家。"
    ], 
    "rhythmic": "長相思"
  }, 
  {
    "author": "石孝友", 
    "paragraphs": [
      "困無力。", 
      "幾度偎人，翠顰紅溼。", 
      "低低問、幾時麼，道不遠、三五日。", 
      "你也自家寧耐，我也自家將息。", 
      "驀然地、煩惱一個病，教一個、怎知得。"
    ], 
    "rhythmic": "品令"
  }, 
  {
    "author": "石孝友", 
    "paragraphs": [
      "霽景澄秋，晚風吹盡朝來雨。", 
      "夕陽煙樹。", 
      "萬里山光暮。", 
      "一帶長川，自在流今古。", 
      "人何處。", 
      "月波橫素。", 
      "冷浸蒹葭浦。"
    ], 
    "rhythmic": "點絳脣"
  }, 
  {
    "author": "石孝友", 
    "paragraphs": [
      "緩解羅裳，十分鴛履低腰素。", 
      "冰香微度。", 
      "一罅殷紅露。", 
      "風折芳蓮，影落盆池去。", 
      "多羞處。", 
      "怕人偷覷。", 
      "粉面頻回顧。"
    ], 
    "rhythmic": "點絳脣"
  }, 
  {
    "author": "石孝友", 
    "paragraphs": [
      "著意栽銀，砌成葉葉蓮花舫。", 
      "醉霞搖盪。", 
      "恰似凌波樣。", 
      "自笑平生，鯨吸洪波量。", 
      "孤心賞。", 
      "不如深幌。", 
      "一搦酬千想。"
    ], 
    "rhythmic": "點絳脣"
  }, 
  {
    "author": "石孝友", 
    "paragraphs": [
      "楊柳腰枝，春來尚怯銖衣重。", 
      "眼波偷送。", 
      "笑把花枝弄。", 
      "雨帳雲屏，一枕高唐夢。", 
      "春情動。", 
      "殢人嬌縱。", 
      "困嚲釵橫鳳。"
    ], 
    "rhythmic": "點絳脣"
  }, 
  {
    "author": "石孝友", 
    "paragraphs": [
      "醉倚危牆，望中歸思生天際。", 
      "山腰渚尾。", 
      "幾簇漁樵市。", 
      "帆落西風，一段蘆花水。", 
      "八千里。", 
      "錦書欲寄。", 
      "新雁曾來未。"
    ], 
    "rhythmic": "點絳脣"
  }, 
  {
    "author": "石孝友", 
    "paragraphs": [
      "日薄風遲，柳眠無力花枝妥。", 
      "燕樓空鎖。", 
      "好夢誰驚破。", 
      "寒食清明，又等閒都過。", 
      "愁無那。", 
      "淚珠頻墮。", 
      "灑盡相思顆。"
    ], 
    "rhythmic": "點絳脣"
  }, 
  {
    "author": "石孝友", 
    "paragraphs": [
      "小桃破盡風前萼。", 
      "草草年華閒過卻。", 
      "十分清瘦有誰知，一點相思無處著。", 
      "書憑雁字應難託。", 
      "花與淚珠相對落。", 
      "萬紅千翠盡春光，若比此情猶自薄。"
    ], 
    "rhythmic": "玉樓春"
  }, 
  {
    "author": "石孝友", 
    "paragraphs": [
      "春生澤國芳菲早。", 
      "樓外牆陰聞語笑。", 
      "東君著意到西園，點破施朱渾未了。", 
      "楚雲暮合吳天杳。", 
      "天色沈沈雲擾擾。", 
      "洞門深閉月輪孤，不見當時張好好。"
    ], 
    "rhythmic": "玉樓春"
  }, 
  {
    "author": "石孝友", 
    "paragraphs": [
      "風光澹沲雲容粹。", 
      "點染園林添況味。", 
      "花間照夜簇紅紗，柳外踏青搖彩旆。", 
      "芳時不分空憔悴。", 
      "抖擻愁懷賒樂事。", 
      "羅衫一任涴塵泥，拼了通宵排日醉。"
    ], 
    "rhythmic": "玉樓春"
  }, 
  {
    "author": "石孝友", 
    "paragraphs": [
      "扁舟破浪鳴雙櫓。", 
      "歲晚客心分萬緒。", 
      "香紅漠漠落梅村，愁碧萋萋芳草渡。", 
      "漢皋珮失誠相誤。", 
      "楚峽雲歸無覓處。", 
      "一天明月缺還圓，千里伴人來又去。"
    ], 
    "rhythmic": "玉樓春"
  }, 
  {
    "author": "石孝友", 
    "paragraphs": [
      "井花暖處新陽動。", 
      "節物撩人添倥傯。", 
      "寒齏冰齒暈輕澌，敗絮粟肌慳短夢。", 
      "文章徹了成何用。", 
      "悶撥爐灰窺飯甕。", 
      "尋思已得到春時，預把五窮連夜送。"
    ], 
    "rhythmic": "玉樓春"
  }, 
  {
    "author": "石孝友", 
    "paragraphs": [
      "漢皇受禪新堯統。", 
      "沼躍潛魚儀舞鳳。", 
      "五雲色備觀臺書，萬世功成賢相用。", 
      "江湖襟帶蠻荊控。", 
      "摩撫民勞輸土貢。", 
      "願傾石尉望塵心，來獻魯侯難老頌。"
    ], 
    "rhythmic": "玉樓春"
  }, 
  {
    "author": "石孝友", 
    "paragraphs": [
      "一陽不受羣陰壅。", 
      "殘歷行間冬破仲。", 
      "雲低吹白臘寒濃，梅小綻紅春意重。", 
      "湖山千里勤飛控。", 
      "淑氣衝融披水凍。", 
      "笑攜雨露灑民心，暗聚精神交帝夢。"
    ], 
    "rhythmic": "玉樓春"
  }, 
  {
    "author": "石孝友", 
    "paragraphs": [
      "黃鍾應律扶炎統。", 
      "舜日迎長佳節用。", 
      "娟娟芳意著花梢，盎盎暖香浮酒甕。", 
      "壽觴喚取纖纖捧。", 
      "雨歇珠簾雲繞棟。", 
      "興來且伴橘中仙，歸去卻聯池上鳳。"
    ], 
    "rhythmic": "玉樓春"
  }, 
  {
    "author": "石孝友", 
    "paragraphs": [
      "臺門瑞靄光陽動。", 
      "人語鼓聲沈洶洶。", 
      "觀風堂迥暗香飄，卷雨樓前寒翠擁。", 
      "鋒車促入承天寵。", 
      "丹詔銜來須綵鳳。", 
      "五絲宮線日邊長，看補巖廊龍袞縫。"
    ], 
    "rhythmic": "玉樓春"
  }, 
  {
    "author": "石孝友", 
    "paragraphs": [
      "回望玉樓金闕。", 
      "正水遮山隔。", 
      "風兒又起，雨兒又煞，好愁人天色。", 
      "兩岸荻花楓葉。", 
      "爭舞紅吹白。", 
      "中秋過也，重陽近也，作天涯行客。"
    ], 
    "rhythmic": "西地錦"
  }, 
  {
    "author": "石孝友", 
    "paragraphs": [
      "亂山疊疊水泠泠。", 
      "南北短長亭。", 
      "客路如天杳杳，歸心能地寧寧。", 
      "春光荏苒花期，冷落酒伴飄零。", 
      "鬢影黃邊半白，燒痕黑處重青。"
    ], 
    "rhythmic": "朝中措"
  }, 
  {
    "author": "石孝友", 
    "paragraphs": [
      "燭花吹盡篆煙青。", 
      "長波拍枕鳴。", 
      "西風吹斷雁鴻聲。", 
      "離人夢暗驚。", 
      "鄉思動，旅愁生。", 
      "誰知此夜情。", 
      "亂山重疊擁孤城。", 
      "空江月自明。"
    ], 
    "rhythmic": "阮郎歸"
  }, 
  {
    "author": "石孝友", 
    "paragraphs": [
      "雁陣驚寒，故喚起、離愁萬斛。", 
      "因追念、鏡鸞易破，鳳弦難續。", 
      "詩句已憑紅葉去，夢魂未斷黃粱熟。", 
      "嘆浪萍、風梗又天涯，成幽獨。", 
      "歸來引，相思曲。", 
      "塵滿把，淚盈掬。", 
      "對長天遠水，落霞孤騖。", 
      "立盡西風無好意，遙山也學雙眉蹙。", 
      "恨草根、不逐鬢根摧，秋更綠。"
    ], 
    "rhythmic": "滿江紅"
  }, 
  {
    "author": "石孝友", 
    "paragraphs": [
      "好恨這風兒。", 
      "催俺分離。", 
      "船兒吹得去如飛。", 
      "因甚眉兒吹不展，叵耐風兒。", 
      "不是這船兒。", 
      "載起相思。", 
      "船兒若念我孤恓。", 
      "載取人人篷底睡，感謝風兒。"
    ], 
    "rhythmic": "浪淘沙"
  }, 
  {
    "author": "石孝友", 
    "paragraphs": [
      "花前月下，好景良辰，廝守日許多時。", 
      "正美之間，何事便有輕離。", 
      "無端珠淚暗簌，染征衫、點點紅滋。", 
      "最苦是、□殷勤密約，做造相思。", 
      "咿啞櫓聲離岸，魂斷處，高城隱隱天涯。", 
      "萬水千山，一去定失花期。", 
      "東君鬥來無賴，散春紅、點破梅枝。", 
      "病成也，到而今、著個甚醫。"
    ], 
    "rhythmic": "勝勝慢・聲聲慢"
  }, 
  {
    "author": "石孝友", 
    "paragraphs": [
      "秦樓月。", 
      "秦娥本是秦宮客。", 
      "秦宮客。", 
      "夢雲風韻，借仙標格。", 
      "相從無計不如休，如今去也空相憶。", 
      "空相憶。", 
      "尊前歡笑，夢中尋覓。"
    ], 
    "rhythmic": "憶秦娥"
  }, 
  {
    "author": "石孝友", 
    "paragraphs": [
      "酒濃花豔秋波滑。", 
      "舞餘腰素花枝活。", 
      "相見又還休。", 
      "不禁歸去愁。", 
      "醉衾成獨擁。", 
      "月冷知霜重。", 
      "早是夢難成。", 
      "梅花腸斷聲。"
    ], 
    "rhythmic": "菩薩蠻"
  }, 
  {
    "author": "石孝友", 
    "paragraphs": [
      "雪香白盡江南隴。", 
      "暖風綠到池塘夢。", 
      "疊影上檐明。", 
      "夜潮春水生。", 
      "踏青何處去。", 
      "楊柳橋邊路。", 
      "不見浣花人。", 
      "汀洲空白蘋。"
    ], 
    "rhythmic": "菩薩蠻"
  }, 
  {
    "author": "石孝友", 
    "paragraphs": [
      "花銷玉瘦斜平薄。", 
      "舞衣寬盡腰如削。", 
      "困甚不勝嬌。", 
      "烏雲橫鬢翹。", 
      "雙蛾顰淺黛。", 
      "鸞鏡愁空對。", 
      "羅袖晚香寒。", 
      "淚珠和粉彈。"
    ], 
    "rhythmic": "菩薩蠻"
  }, 
  {
    "author": "石孝友", 
    "paragraphs": [
      "我已多情，更撞著、多情底你。", 
      "把一心、十分向你。", 
      "盡他們，劣心腸、偏有你。", 
      "共你。", 
      "風了人、只爲個你。", 
      "宿世冤家，百忙裏、方知你。", 
      "沒前程、阿誰似你。", 
      "壞卻纔名，到如今、都因你。", 
      "是你。", 
      "我也沒、星兒恨你。"
    ], 
    "rhythmic": "惜奴嬌"
  }, 
  {
    "author": "石孝友", 
    "paragraphs": [
      "合下相逢，算鬼病、須沾惹。", 
      "閒深裏、做場話霸。", 
      "負我看承，枉駝我、許多時價。", 
      "冤家。", 
      "你教我、如何割捨。", 
      "苦苦孜孜，獨自個、空嗟呀。", 
      "使心腸、捉他不下。", 
      "你試思量，亮從前、說風話。", 
      "冤家。", 
      "休直待，教人咒罵。"
    ], 
    "rhythmic": "惜奴嬌"
  }, 
  {
    "author": "石孝友", 
    "paragraphs": [
      "青青楊柳水邊橋。", 
      "水迢迢。", 
      "柳搖搖。", 
      "緩引離觴，頻駐木蘭橈。", 
      "我是行人君是客，俱有恨，總無聊。", 
      "冰澌波暖數瓊瑤。", 
      "舞情飆。", 
      "拂春潮。", 
      "一片別魂，銷盡遣誰招。", 
      "不似嚴陽山上雪，魂易盡，雪難消。"
    ], 
    "rhythmic": "江城子"
  }, 
  {
    "author": "石孝友", 
    "paragraphs": [
      "相逢執手也踟躕。", 
      "立斯須。", 
      "話區區。", 
      "借問來時，曾見那人無。", 
      "忍淚啼痕香不減，雖少別，忍輕辜。", 
      "霜風搖落歲將徂。", 
      "景凋疏。", 
      "恨縈紆。", 
      "過盡行雲，我在與誰居。", 
      "一掬歸心飛不去，層浪疊，片蟾孤。"
    ], 
    "rhythmic": "江城子"
  }, 
  {
    "author": "石孝友", 
    "paragraphs": [
      "照水粉梅開盡。", 
      "春殘峭寒猶甚。", 
      "秋氣著人衣，斗帳玉兒生暈。", 
      "那更。", 
      "那更。", 
      "簾外月斜風橫。"
    ], 
    "rhythmic": "如夢令"
  }, 
  {
    "author": "石孝友", 
    "paragraphs": [
      "風獵亂香如掃。", 
      "又是粉梅開了。", 
      "庭戶鎖殘寒，夢斷池塘春草。", 
      "情悄。", 
      "情悄。", 
      "簾外數聲啼鳥。"
    ], 
    "rhythmic": "如夢令"
  }, 
  {
    "author": "石孝友", 
    "paragraphs": [
      "折寄隴頭春信。", 
      "香淺綠柔紅嫩。", 
      "插向鬢雲邊，添得幾多風韻。", 
      "但問。", 
      "但問。", 
      "管與玉容相稱。"
    ], 
    "rhythmic": "如夢令"
  }, 
  {
    "author": "石孝友", 
    "paragraphs": [
      "有件俥遮，算好事、大家都知。", 
      "被新冤家矍索後，沒別底，似別底也難爲。", 
      "識盡千千並萬萬，那得恁、海底猴兒。", 
      "這百十錢，一個潑性命，不分付、待分付與誰。"
    ], 
    "rhythmic": "亭前柳"
  }, 
  {
    "author": "石孝友", 
    "paragraphs": [
      "幸自得人情，只是有些脾鱉。", 
      "引殺俺時直甚，損我兒陰德。", 
      "情知守定沒乾休，乾休冤俺急。", 
      "今夜這回除是，有翅兒飛得。"
    ], 
    "rhythmic": "好事近"
  }, 
  {
    "author": "石孝友", 
    "paragraphs": [
      "昨日特承傳誨。", 
      "欲相見、奈何無計。", 
      "這場煩惱捻著嚎，曉夜價、求天祝地。", 
      "教俺兩下不存濟。", 
      "你莫卻、信人調戲。", 
      "若還真個肯收心，廝守著、快活一世。"
    ], 
    "rhythmic": "夜行船"
  }, 
  {
    "author": "石孝友", 
    "paragraphs": [
      "漏水迢迢清夜。", 
      "露華濃、洞房寒乍。", 
      "愁人早是不成眠，奈無端、月窺窗罅。", 
      "心心念念都綠那。", 
      "被相思、悶損人也。", 
      "冤家你若不知人，這歡娛、自今權罷。"
    ], 
    "rhythmic": "夜行船"
  }, 
  {
    "author": "石孝友", 
    "paragraphs": [
      "相對盈盈一水。", 
      "多聲價、開名得字。", 
      "剛能見也還拋棄。", 
      "負了萬紅千翠。", 
      "留無計。", 
      "來無計。", 
      "□□□、成何況味。", 
      "而今若沒些兒事。", 
      "卻枉了、做人一世。"
    ], 
    "rhythmic": "茶瓶兒"
  }, 
  {
    "author": "石孝友", 
    "paragraphs": [
      "拽盡風流露布，築成煩惱根基。", 
      "早知恁地淺情時。", 
      "枉了教人恁地。", 
      "惜你十分撋就，把人一味禁持。", 
      "這回斷了更相思。", 
      "比似人間沒你。"
    ], 
    "rhythmic": "西江月"
  }, 
  {
    "author": "石孝友", 
    "paragraphs": [
      "雲龍雙輔，匣龍雙起，當年楚尾吳頭。", 
      "借月命卿，占星分使，來寬俗瘵君憂。", 
      "繡指屈儒流。", 
      "□暫輟北闕，小試南州。", 
      "協奏薰風，霈爲霖雨歲登秋。", 
      "春工點綴芳柔。", 
      "正梅凝笑臉，柳弄青眸。", 
      "柏葉薦觴，椒花載頌，休辭秉燭嬉遊。", 
      "乃眷在宸旒。", 
      "更德標銀管，名覆金甌。", 
      "共看朝天露穩，歸拜富民侯。"
    ], 
    "rhythmic": "望海潮"
  }, 
  {
    "author": "石孝友", 
    "paragraphs": [
      "惱花風雨。", 
      "斷送春將暮。", 
      "底死留春春不住。", 
      "那更送春歸去。", 
      "今朝且賦歸與。", 
      "明年春滿皇都。", 
      "共泛桃花錦浪，與君同醉西湖。"
    ], 
    "rhythmic": "清平樂", 
    "tags": [
      "西湖"
    ]
  }, 
  {
    "author": "石孝友", 
    "paragraphs": [
      "天涯重九。", 
      "獨對黃花酒。", 
      "醉拈黃花和淚嗅。", 
      "憶得去年攜手。", 
      "去年同醉流霞。", 
      "醉中折盡黃花。", 
      "還是黃花時候，去年人在天涯。"
    ], 
    "rhythmic": "清平樂"
  }, 
  {
    "author": "石孝友", 
    "paragraphs": [
      "見時憐惜。", 
      "不見時思憶。", 
      "花柳光陰都瞬息。", 
      "□把光陰虛擲。", 
      "才郎妾貌相當。", 
      "有些似欠商量。", 
      "看你忔憎模樣，更須著我心腸。"
    ], 
    "rhythmic": "清平樂"
  }, 
  {
    "author": "石孝友", 
    "paragraphs": [
      "醉紅宿翠。", 
      "髻嚲烏雲墜。", 
      "管是夜來不得睡。", 
      "那更今朝早起。", 
      "春風滿搦腰枝。", 
      "階前小立多時。", 
      "恰恨一番雨過，想應溼透鞋兒。"
    ], 
    "rhythmic": "清平樂"
  }, 
  {
    "author": "石孝友", 
    "paragraphs": [
      "山明水嫩。", 
      "瀟灑桐廬郡。", 
      "極目風煙無限景。", 
      "說也如何得盡。", 
      "自憐俗狀塵容。", 
      "幾年斷梗飄蓬。", 
      "借使嚴陵知道，祗應笑問東風。"
    ], 
    "rhythmic": "清平樂"
  }, 
  {
    "author": "石孝友", 
    "paragraphs": [
      "霽光搖目。", 
      "春入郊原綠。", 
      "殘雪壓枝堆爛玉。", 
      "時聞枝間蔌蔌。", 
      "瘦藤細履平沙。", 
      "醉中一任欹斜。", 
      "落日數聲啼鳥，香風滿路梅花。"
    ], 
    "rhythmic": "清平樂"
  }, 
  {
    "author": "石孝友", 
    "paragraphs": [
      "萍水相逢無定居。", 
      "同在他鄉，又問征途。", 
      "離歌聲裏客心孤。", 
      "花盡園林，水滿江湖。", 
      "煙樹微茫帶岸蒲。", 
      "何處長沙，何處洪都。", 
      "要知安穩到家無。", 
      "千里徵鴻，一紙來書。"
    ], 
    "rhythmic": "一翦梅"
  }, 
  {
    "author": "石孝友", 
    "paragraphs": [
      "宿醉離愁慢髻鬟。", 
      "綠殘紅豆憶前歡。", 
      "錦江春水寄書難。", 
      "紅袖時籠金鴨暖，小樓吹徹玉笙寒。", 
      "爲誰和淚倚闌干。"
    ], 
    "rhythmic": "浣溪沙"
  }, 
  {
    "author": "石孝友", 
    "paragraphs": [
      "柳岸梅溪春又生。", 
      "風枝斜裏雪枝橫。", 
      "空牽歸興惹離情。", 
      "灰盡寸心猶自熱，淚承雙睫不能晴。", 
      "夢雲樓隔豫章城。"
    ], 
    "rhythmic": "浣溪沙"
  }, 
  {
    "author": "石孝友", 
    "paragraphs": [
      "迎客西來送客行。", 
      "堆堆歷歷短長亭。", 
      "殢人殘酒不能醒。", 
      "煙染暮山浮紫翠，霜凋秋葉復丹青。", 
      "憑誰圖寫入銀屏。"
    ], 
    "rhythmic": "浣溪沙"
  }, 
  {
    "author": "石孝友", 
    "paragraphs": [
      "幾曲屏山數幅波。", 
      "雁聲斜帶夕陽過。", 
      "卸帆聊醉菊花坡。", 
      "旅枕夢魂歸路遠，秋江風緊夜寒多。", 
      "薄情還解憶人麼。"
    ], 
    "rhythmic": "浣溪沙"
  }, 
  {
    "author": "石孝友", 
    "paragraphs": [
      "歸不去。", 
      "歸去又還春暮。", 
      "洞裏小桃音信阻。", 
      "幾番風更雨。", 
      "相伴竹筇芒履。", 
      "穿盡松溪花塢。", 
      "早是行人貪道路。", 
      "聲聲聞杜宇。"
    ], 
    "rhythmic": "謁金門"
  }, 
  {
    "author": "石孝友", 
    "paragraphs": [
      "雲樹直。", 
      "雨歇半空猶溼。", 
      "山影插尖高几尺。", 
      "依依銜落日。", 
      "遠岸雙飛鸂鶒。", 
      "一水無情自碧。", 
      "颯颯白蘋風正急。", 
      "斷腸人獨立。"
    ], 
    "rhythmic": "謁金門"
  }, 
  {
    "author": "石孝友", 
    "paragraphs": [
      "春睡重。", 
      "睡起煙銷鸞鳳。", 
      "著雨柳綿吹易動。", 
      "風簾花影弄。", 
      "過雁空勞目送。", 
      "縱有音書何用。", 
      "有意相思無意共。", 
      "不如休做夢。"
    ], 
    "rhythmic": "謁金門"
  }, 
  {
    "author": "石孝友", 
    "paragraphs": [
      "風又雨。", 
      "斷送殘春歸去。", 
      "人面桃花在何處。", 
      "綠陰空滿路。", 
      "立馬垂楊官渡。", 
      "一寸柔腸萬縷。", 
      "回首碧雲迷洞府。", 
      "杜鵑啼日暮。"
    ], 
    "rhythmic": "謁金門"
  }, 
  {
    "author": "石孝友", 
    "paragraphs": [
      "山雨絕。", 
      "山重冷如冰雪。", 
      "窗外芭蕉三兩葉。", 
      "影排窗上月。", 
      "醉枕驚回蝴蝶。", 
      "好夢無人共說。", 
      "心事悠悠芳草歇。", 
      "不眠聽鼠齧。"
    ], 
    "rhythmic": "謁金門"
  }, 
  {
    "author": "石孝友", 
    "paragraphs": [
      "清霜洗空闊，黍管吹秋灰。", 
      "七蓂餘翠，半月流素影徘徊。", 
      "天遣蟠根仙李，世折一枝丹桂，積慶到雲來。", 
      "風骨峭冰玉，談辯屑瓊瑰。", 
      "黃閣老，金閨彥，謫仙才。", 
      "小分銅竹，遍灑雨露楚江隈。", 
      "好把蕭灘玉笥，變作嘉餚芳酒，爲壽莫停杯。", 
      "飛詔下霄漢，調鼎待鹽梅。"
    ], 
    "rhythmic": "水調歌頭"
  }, 
  {
    "author": "石孝友", 
    "paragraphs": [
      "蕭灘韻環佩，玉笥燦玲瓏。", 
      "仙原積慶，當日占夢兆維熊。", 
      "學業肯先歆向，文焰已高白賀，飛步更蟾宮。", 
      "秀色溢眉宇，雄辯倒心胸。", 
      "作兒戲，爲親壽，捧霞鍾。", 
      "綵衣搖曳，光映懷橘墮雙紅。", 
      "正好平分風月，且伴能言桃李，鯨吸海濤洪。", 
      "行赴紫泥詔，歸拜黑頭公。"
    ], 
    "rhythmic": "水調歌頭"
  }, 
  {
    "author": "石孝友", 
    "paragraphs": [
      "男兒四方誌，豈久困泥沙。", 
      "束書匣劍，依舊旅食在京華。", 
      "蹭蹬青雲未遂，奔走紅塵何計，斂袂且還家。", 
      "草木漸黃落，風月正清嘉。", 
      "友猿鶴，宅丘壑，樂生涯。", 
      "幾時雷雨，轟磕平地起龍蛇。", 
      "尺箠可鞭夷狄，寸舌可盂社稷，無路踏雲車。", 
      "今古萬千事，灑淚向黃花。"
    ], 
    "rhythmic": "水調歌頭"
  }, 
  {
    "author": "石孝友", 
    "paragraphs": [
      "美人在何許，相望正悠悠。", 
      "雲窗霧闔，遙想宛在海中洲。", 
      "空對殘雲冷雨，何限重山疊水，一夢到無由。", 
      "遺怨寫紅葉，薄倖記青樓。", 
      "金烏擲，玉蟾缺，物華休。", 
      "鳳梧眢井，一夜風露各驚秋。", 
      "唯有遠山無賴，淡掃一眉晴綠，特地向人愁。", 
      "斂袂且歸去，回首謾遲留。"
    ], 
    "rhythmic": "水調歌頭"
  }, 
  {
    "author": "石孝友", 
    "paragraphs": [
      "高情邈雲漢，長揖謝君侯。", 
      "脫遺軒冕，簸弄泉石下清幽。", 
      "心契匡廬猿鶴，淚染固陵松柏，一衲且矇頭。", 
      "風月感平發，魂夢繞神州。", 
      "漾一葉，橫孤管，去來休。", 
      "琵琶亭畔，正是風葉荻花秋。", 
      "點檢詩囊酒碗，擡貼舞裀歌扇，收盡兩眉愁。", 
      "回望碧雲合，相伴赤松遊。"
    ], 
    "rhythmic": "水調歌頭", 
    "tags": [
      "廬山"
    ]
  }, 
  {
    "author": "石孝友", 
    "paragraphs": [
      "把杯莫唱陽關曲。", 
      "行客去、居人恨局。", 
      "屏山似展江如簇。", 
      "不見尊前醉玉。", 
      "鵑啼處、怨聲裂竹。", 
      "問後夜、蘭舟那宿。", 
      "帛書早系徵鴻足。", 
      "腸斷絃孤怎續。"
    ], 
    "rhythmic": "杏花天"
  }, 
  {
    "author": "石孝友", 
    "paragraphs": [
      "蟻酒浮明月，鯨波泛落星。", 
      "春花秋葉幾飄零。", 
      "只有廬山君眼、向人青。", 
      "明日非今日，長亭更短亭。", 
      "不辭一飲盡雙瓶。", 
      "爭奈秋風江口、酒初醒。"
    ], 
    "rhythmic": "南歌子", 
    "tags": [
      "廬山"
    ]
  }, 
  {
    "author": "石孝友", 
    "paragraphs": [
      "草色裙腰展，冰容水鏡開。", 
      "又還春事破寒來。", 
      "一夜東風吹綻、後園梅。", 
      "糯甕篘香釀，薰爐續麝煤。", 
      "休驚節物暗相催。", 
      "贏取大家沈醉、探春杯。"
    ], 
    "rhythmic": "南歌子"
  }, 
  {
    "author": "石孝友", 
    "paragraphs": [
      "鳳髻斜分翠，鴛鞋小砑紅。", 
      "東君著意綺羅叢。", 
      "最好一枝特地、怨春風。", 
      "懊恨無情語，嬌羞忍笑容。", 
      "相看疑是夢魂中。", 
      "怕逐飛雲歸去、斷行蹤。"
    ], 
    "rhythmic": "南歌子"
  }, 
  {
    "author": "石孝友", 
    "paragraphs": [
      "疇昔飛鸞侶，而今斷雁行。", 
      "西風嶺外下斜陽。", 
      "無賴一鉤新月、掛人腸。", 
      "雙淚沾襟袖，孤燈對客牀。", 
      "枕餘衾剩只殘香。", 
      "別得嬌癡不睡、也思量。"
    ], 
    "rhythmic": "南歌子"
  }, 
  {
    "author": "石孝友", 
    "paragraphs": [
      "春淺梅紅小，山寒嵐翠薄。", 
      "斜風吹雨入簾幕。", 
      "夢覺南樓嗚咽、數聲角。", 
      "歌酒工夫懶，別離情緒惡。", 
      "舞衫寬盡不堪著。", 
      "若比那回相見、更消削。"
    ], 
    "rhythmic": "南歌子"
  }, 
  {
    "author": "石孝友", 
    "paragraphs": [
      "亂絮飄晴雪，殘花繡地衣。", 
      "西園歌舞驟然稀。", 
      "只有多情蝴蝶、作團飛。", 
      "舊事深琴怨，新愁減帶圍。", 
      "倚樓凝望更依依。", 
      "怕見一天風雨、卷春歸。"
    ], 
    "rhythmic": "南歌子"
  }, 
  {
    "author": "石孝友", 
    "paragraphs": [
      "走去走來三百里，五日以爲期。", 
      "六日歸時已是疑。", 
      "應是望歸時。", 
      "鞭個馬兒歸去也，心急馬行遲。", 
      "不免相煩喜鵲兒。", 
      "先報那人知。"
    ], 
    "rhythmic": "武陵春"
  }, 
  {
    "author": "石孝友", 
    "paragraphs": [
      "微雨灑芳塵，醞造可人春色。", 
      "聞道夢雲樓外，正小桃花發。", 
      "殷勤留取最繁枝，樽前待閒折。", 
      "準擬亂紅深處，化一雙蝴蝶。"
    ], 
    "rhythmic": "好事近"
  }, 
  {
    "author": "石孝友", 
    "paragraphs": [
      "新荷小小。", 
      "比目魚兒翻翠藻。", 
      "小小新荷。", 
      "點破清光景趣多。", 
      "青青半卷。", 
      "一寸芳心渾未展。", 
      "待得園時。", 
      "罩定鴛鴦一對兒。"
    ], 
    "rhythmic": "減字木蘭花"
  }, 
  {
    "author": "石孝友", 
    "paragraphs": [
      "空階雨過。", 
      "細草搖搖光入座。", 
      "斜日多情。", 
      "戀戀幽窗故故明。", 
      "沈吟無語。", 
      "立遍梧桐庭下樹。", 
      "病葉先秋。", 
      "零亂風前片段愁。"
    ], 
    "rhythmic": "減字木蘭花"
  }, 
  {
    "author": "石孝友", 
    "paragraphs": [
      "角聲催曉。", 
      "斗帳美人初夢覺。", 
      "黛淺妝殘。", 
      "清瘦花枝不奈寒。", 
      "匆匆睡起。", 
      "冷落餘香棲翠被。", 
      "何處陽臺。", 
      "雨散雲收猶未來。"
    ], 
    "rhythmic": "減字木蘭花"
  }, 
  {
    "author": "石孝友", 
    "paragraphs": [
      "雲髻盤鴉。", 
      "眉山遠翠，臉暈微霞。", 
      "燕子泥香，鵝兒酒暖，曾見來那。", 
      "秋光已著黃花。", 
      "又恰恨、尊前見他。", 
      "越樣風流，惱人情意，真個冤家。"
    ], 
    "rhythmic": "柳梢青"
  }, 
  {
    "author": "石孝友", 
    "paragraphs": [
      "瀟湘雨打船篷。", 
      "別離中。", 
      "愁見拍天滄水、攪天風。", 
      "留不住。", 
      "終須去。", 
      "莫匆匆。", 
      "後夜一尊何處、與誰同。"
    ], 
    "rhythmic": "烏夜啼"
  }, 
  {
    "author": "石孝友", 
    "paragraphs": [
      "人好遠，路能長。", 
      "奈思量。", 
      "更放晚來些小雨，做新涼。", 
      "衰草低襯斜陽。", 
      "斜陽外、水冷雲黃。", 
      "借使有腸須斷盡，況無腸。"
    ], 
    "rhythmic": "愁倚闌・春光好"
  }, 
  {
    "author": "石孝友", 
    "paragraphs": [
      "淮水闊，楚山長。", 
      "恨難量。", 
      "不道愁離人獨夜，更天涼。", 
      "佳節虛過重陽。", 
      "更籬下、折盡疏黃。", 
      "看取清溪三百曲，是迴腸。"
    ], 
    "rhythmic": "愁倚闌・春光好"
  }, 
  {
    "author": "石孝友", 
    "paragraphs": [
      "筆走龍蛇，詞傾河漢，妙年德藝雙成。", 
      "帝庭敷奏，親擢冠羣英。", 
      "龍首其誰不取，便直饒、勳業崢嶸。", 
      "偏他甚，潑天來大，一個好聲名。", 
      "憶曾。", 
      "瞻拜處，當年汝水，今日溢城。", 
      "嘆白首青衫，又造賓閎。", 
      "謹贄詩文一卷，仗仙風、吹到蓬瀛。", 
      "依歸地，薰香摘豔，作個老門生。"
    ], 
    "rhythmic": "滿庭芳"
  }, 
  {
    "author": "石孝友", 
    "paragraphs": [
      "蘭畹霜濃，柳溪冰咽，春光先到江梅。", 
      "瘦枝疏萼，特地破寒開。", 
      "鉤引天涯舊恨，雙眉鎖、九曲迴腸。", 
      "空銷黯，故園何在，風月浸長淮。", 
      "當年，吟賞處，醉山頹倒，飛屑成堆。", 
      "怎奈向而今，雨誤雲乖。", 
      "萬里難憑驛使，那堪對、別館離杯。", 
      "誰知道，洛陽詩老，還有夢魂來。"
    ], 
    "rhythmic": "滿庭芳"
  }, 
  {
    "author": "石孝友", 
    "paragraphs": [
      "瘦頰凝酥，殘妝弄酒，相逢一笑東風。", 
      "並肩攜手，羞落可憐紅。", 
      "疑是迴心院裏，埋醉首、吐作芳叢。", 
      "無端處，雄蜂雌蝶，相美兩情通。", 
      "一從。", 
      "攀折後，漢皋珮失，銅雀春空。", 
      "想桃葉桃根，此恨能同。", 
      "多謝金鑾舊客，收拾在、芸閣籤中。", 
      "還知否，竊香傳粉，輸與蠹書蟲。"
    ], 
    "rhythmic": "滿庭芳"
  }, 
  {
    "author": "石孝友", 
    "paragraphs": [
      "修竹挼藍，梅山聳翠，小小佳處西安。", 
      "從來聞說，今日還來看。", 
      "便好求田問舍，耳溪澗、目飽林巒。", 
      "爭知道，塵緣未了，無計與盤桓。", 
      "小蠻。", 
      "應念處，弦孤麼鳳，鏡掩孤鸞。", 
      "愁在見多情，素日閒閒。", 
      "早晚扁舟兩槳，驚翠枕、雲巘風湍。", 
      "從前去，殷勤細數，細數萬重灘。"
    ], 
    "rhythmic": "滿庭芳"
  }, 
  {
    "author": "石孝友", 
    "paragraphs": [
      "嚲吟鞭，欹醉帽。", 
      "行盡關山古道。", 
      "霜滿地，水平田。", 
      "雁兒聲在天。", 
      "北沙門，南浦岸。", 
      "望得眼穿腸斷。", 
      "桐樹巷，夢雲樓。", 
      "玉兒應也愁。"
    ], 
    "rhythmic": "更漏子"
  }, 
  {
    "author": "石孝友", 
    "paragraphs": [
      "燭銷紅，窗送白。", 
      "冷落一衾寒色。", 
      "雞喚起，馬馳行。", 
      "月昏衣上明。", 
      "酒香脣，妝印臂。", 
      "竟夜人人共睡。", 
      "魂蝶亂，夢鸞孤。", 
      "知他睡穩無。"
    ], 
    "rhythmic": "更漏子"
  }, 
  {
    "author": "石孝友", 
    "paragraphs": [
      "陽關聲裏催行色。", 
      "馬惜離羣人惜別。", 
      "入懷風月記銜杯，迎步溪山供散策。", 
      "陰飆斷渡江吹白。", 
      "晴壑吞雲天放碧。", 
      "懸知詩興滿歸途，三四野梅開的礫。"
    ], 
    "rhythmic": "木蘭花・玉樓春"
  }, 
  {
    "author": "石孝友", 
    "paragraphs": [
      "尋春誤入桃源洞。", 
      "草草幽歡聊與共。", 
      "牢籠風月此時情，做造溪山今夜夢。", 
      "柳蹊未放金絲弄。", 
      "梅徑已經香雪凍。", 
      "春愁離恨重於山，不信馬兒駝得動。"
    ], 
    "rhythmic": "木蘭花・玉樓春"
  }, 
  {
    "author": "石孝友", 
    "paragraphs": [
      "釵鳳搖金，髻螺分翠。", 
      "銖衣穩束宮腰細。", 
      "綠柔紅小不禁風，海棠無力貪春睡。", 
      "剪水精神，怯春情意。", 
      "霓裳一曲當時事。", 
      "五陵年少本多情，爲何特地添憔悴。"
    ], 
    "rhythmic": "踏莎行"
  }, 
  {
    "author": "石孝友", 
    "paragraphs": [
      "你也嬌癡。", 
      "我也狂迷。", 
      "望今生、永不分離。", 
      "如何別後，三換梅枝。", 
      "是好相知，不相見，只相思。", 
      "良辰美景，賞心樂事，□□□負我辜伊。", 
      "鳳弦再續，鸞鑑重窺。", 
      "且等些時，說些子，做些兒。"
    ], 
    "rhythmic": "行香子"
  }, 
  {
    "author": "石孝友", 
    "paragraphs": [
      "寒蛩切切響空帷。", 
      "斷腸風葉霜枝。", 
      "鳳樓何處雁書遲。", 
      "空數歸期。", 
      "□□沈腰春瘦，卻成宋玉秋悲。", 
      "又還辜負菊花時。", 
      "沒個人知。"
    ], 
    "rhythmic": "畫堂春"
  }, 
  {
    "author": "石孝友", 
    "paragraphs": [
      "落日秋風嶺上村。", 
      "全稀過雁少行人。", 
      "正是悲傷愁絕處，更黃昏。", 
      "漠漠野煙生碧樹，漫漫衰草際黃雲。", 
      "借使昔人行到此，也銷魂。"
    ], 
    "rhythmic": "攤破浣溪沙・山花子"
  }, 
  {
    "author": "石孝友", 
    "paragraphs": [
      "樓外春風桃李陰。", 
      "記一笑千金。", 
      "翠眉山斂眼波侵。", 
      "情滴滴、怨深深。", 
      "當初見了，而今別後，算此恨難禁。", 
      "與其向後兩關心。", 
      "又何似、□而今。"
    ], 
    "rhythmic": "燕歸樑"
  }, 
  {
    "author": "石孝友", 
    "paragraphs": [
      "山又水，雲巘帶風灣。", 
      "斷雁飛時天拍水，亂鴉啼處日銜山。", 
      "疑在畫圖間。", 
      "人漸遠，遊子損朱顏。", 
      "別淚空沾雙袖溼，春心不放兩眉間。", 
      "此去幾時還。"
    ], 
    "rhythmic": "望江南・憶江南"
  }, 
  {
    "author": "石孝友", 
    "paragraphs": [
      "徵鴻過盡秋容謝。", 
      "卷離恨、還東下。", 
      "剪剪霜風落平野。", 
      "溪山掩映，水煙搖曳，幾簇漁樵舍。", 
      "芙蓉城裏人如畫。", 
      "春伴春遊夜轉夜。", 
      "別後知他如何也。", 
      "心隨雲亂，眼隨天斷，淚逐長江瀉。"
    ], 
    "rhythmic": "青玉案", 
    "tags": [
      "長江"
    ]
  }, 
  {
    "author": "石孝友", 
    "paragraphs": [
      "別後相思無限憶。", 
      "欲說相思，要見終無計。", 
      "擬寫相思持送似。", 
      "如何盡得相思意。", 
      "眼底相思心裏事。", 
      "縱把相思，寫盡憑誰寄。", 
      "多少相思都做淚。", 
      "一齊淚損相思字。"
    ], 
    "rhythmic": "蝶戀花"
  }, 
  {
    "author": "石孝友", 
    "paragraphs": [
      "寒卸園林春已透。", 
      "紅著溪梅，綠染前堤柳。", 
      "見個人人今感舊。", 
      "引杯相屬蒲塘酒。", 
      "金縷歌中眉黛皺。", 
      "多少閒愁，借與傷春瘦。", 
      "明日馬蹄浮野秀。", 
      "柳顰梅慘空回首。"
    ], 
    "rhythmic": "蝶戀花"
  }, 
  {
    "author": "石孝友", 
    "paragraphs": [
      "薄倖人人留不住。", 
      "楊柳花時，還是成虛度。", 
      "一枕夢迴春又去。", 
      "海棠吹落胭脂雨。", 
      "金鴨未銷香篆吐。", 
      "斷盡柔腸，看取沈煙縷。", 
      "獨上危樓凝望處。", 
      "西山暝色連南浦。"
    ], 
    "rhythmic": "蝶戀花"
  }, 
  {
    "author": "石孝友", 
    "paragraphs": [
      "鶯鶯燕燕。", 
      "搖盪春光懶。", 
      "時節近清明，雨初晴、嬌雲弄暖。", 
      "醉紅溼翠，春意釀成愁，花似染。", 
      "草如剪。", 
      "已是春強半。", 
      "小鬟微盼。", 
      "分付多情管。", 
      "癡呆不知愁，想怕晚、貪春未慣。", 
      "主人好事，應許玳筵開，歌眉斂。", 
      "舞腰軟。", 
      "怎向輕分散。"
    ], 
    "rhythmic": "驀山溪"
  }, 
  {
    "author": "石孝友", 
    "paragraphs": [
      "小花靜院。", 
      "有個人人現。", 
      "縹緲更娉婷，算不數、歌朋舞伴。", 
      "鳴珂曲裏，常記偶相逢，無語恨，有情愁，綠嫩紅妝淺。", 
      "別來誰念。", 
      "人面關山遠。", 
      "凝睇倚危樓，眼波長、眉峯不展。", 
      "一年心事，到此向誰論，書雁杳，夢雲深，寂寞江天晚。"
    ], 
    "rhythmic": "驀山溪"
  }, 
  {
    "author": "石孝友", 
    "paragraphs": [
      "醉魂初醒。", 
      "強起尋芳徑。", 
      "一似楚雲歸，誚沒個、鱗書羽信。", 
      "疏狂蹤跡，虛度可憐春，陰還悶。", 
      "晴還困。", 
      "贏得無端病。", 
      "菱花寶鏡。", 
      "拆破雙鸞影。", 
      "別袖忍頻看，生怕見、啼紅醉粉。", 
      "而今憔悴，瘦立對東風，紅成陣，綠成陰，況是春將盡。"
    ], 
    "rhythmic": "驀山溪"
  }, 
  {
    "author": "石孝友", 
    "paragraphs": [
      "春工領略。", 
      "點破羣花萼。", 
      "對流景，傷淪落。", 
      "踏青心縷懶，病酒情懷惡。", 
      "無奈處，東風故故吹簾幕。", 
      "腕玉寬金約。", 
      "一去音容邈。", 
      "魚與雁，應難託。", 
      "從前多少事，不忍思量著。", 
      "心撩亂，斜陽影在欄干角。"
    ], 
    "rhythmic": "千秋歲"
  }, 
  {
    "author": "石孝友", 
    "paragraphs": [
      "雪壓梅梢，金嫋柳絲輕斂。", 
      "錦宮春早，乍風和日暖。", 
      "華國翠路，九陌綺羅香滿。", 
      "連空燈火，滿城弦管。", 
      "月射西樓，更交光照夜宴。", 
      "萬人擁路，指鰲山共看。", 
      "花旗翠帽，到處朱簾高卷。", 
      "歸時常是，漏殘銀箭。"
    ], 
    "rhythmic": "傳言玉女"
  }, 
  {
    "author": "韓玉", 
    "paragraphs": [
      "間世真賢出，吉夢兆維熊。", 
      "玉麟天上謫見，幃薄貫長虹。", 
      "追念當年籌算，封魏封留勳業，千古事攸同。", 
      "語云仁者壽，何必喻喬松。", 
      "嗣天子，乘九五，馭飛龍。", 
      "分麾契符閫外，憑倚定寰中。", 
      "由是天才英縱，散入樞庭閒暇，談笑撫兵戎。", 
      "佇看驕虜靜，金鼎篆元功。"
    ], 
    "rhythmic": "水調歌頭"
  }, 
  {
    "author": "韓玉", 
    "paragraphs": [
      "有美如花客，容飾尚中州。", 
      "玉京杳渺天際，與別幾經秋。", 
      "家在金河堤畔，身寄白蘋洲末，南北兩悠悠。", 
      "休苦話萍梗，清淚已難收。", 
      "玉壺酒，傾瀲灩，聽君謳。", 
      "佇雲卻月，新弄一曲洗人憂。", 
      "同是天涯淪落，何必平生相識，相見且遲留。", 
      "明日征帆發，風月爲君愁。"
    ], 
    "rhythmic": "水調歌頭"
  }, 
  {
    "author": "韓玉", 
    "paragraphs": [
      "月裏一枝桂，不付等閒人。", 
      "昔年霄漢，聞道爭者盡輸君。", 
      "衣袖天香猶在，風度仙清難老，冰雪瑩無塵。", 
      "賦才三十倍，論壽八千春。", 
      "夏庭芝，周室鳳，舜郊麟。", 
      "豈如今日稱瑞，皇國再生申。", 
      "聊借濟時霖雨，來種重湖桃李，和氣一番新。", 
      "尚聞虛黃閣，行看秉洪鈞。"
    ], 
    "rhythmic": "水調歌頭"
  }, 
  {
    "author": "韓玉", 
    "paragraphs": [
      "吳東清勝，是吳山蒼翠，吳江澄綠。", 
      "靈秀鍾人文物盛，歷歷皆非凡俗。", 
      "而況君家，風流遺世，猶寄山陰曲。", 
      "繼承才業，算來真是名族。", 
      "聊恁駐節重湖，惠歌仁詠，藹豐年圖綠。", 
      "行看登庸歸去後，誰展高才相續。", 
      "壽日稱觴，一杯千歲，應見蟠桃熟。", 
      "祝君難老，爲君還更再祝。"
    ], 
    "rhythmic": "念奴嬌"
  }, 
  {
    "author": "韓玉", 
    "paragraphs": [
      "遠柳綠含煙，土膏才透。", 
      "雲海微茫露晴岫。", 
      "故鄉何在，夢寐草堂溪友。", 
      "舊時遊賞處，誰攜手。", 
      "塵世利名，於身何有。", 
      "老去生涯殢樽酒。", 
      "小橋流水，一樹雪香瘦。", 
      "故人今夜月，相思否。"
    ], 
    "rhythmic": "感皇恩"
  }, 
  {
    "author": "韓玉", 
    "paragraphs": [
      "正欲登臨，何處好、登臨眺望。", 
      "君約我、今朝攜酒，古臺同上。", 
      "風靜秋郊渾似洗，碧空淡覆玻璃盎。", 
      "夕照外、渺渺萬遙山，開青嶂。", 
      "龍山事，空追想。", 
      "風流會，今安往。", 
      "我勸君一杯，爲君高唱。", 
      "今日謀歡真雅勝，休辭痛飲葡萄浪。", 
      "縱黃花、明日未凋零，非佳賞。"
    ], 
    "rhythmic": "滿江紅"
  }, 
  {
    "author": "韓玉", 
    "paragraphs": [
      "明軒快目。", 
      "正雨過湘溪，秋來澤國。", 
      "波面鑑開，山光澱拂，竹聲搖寒玉。", 
      "鷗鷺戲晚日，芰荷動，香紅蔌。", 
      "千古興亡意，淒涼揚□舟，望迷南北。", 
      "彷彿煙籠霧簇。", 
      "認何處、當年繡轂。", 
      "沈香花萼事，瀟然傷□，宮殿三十六。", 
      "忍聽向晚菱歌，依稀猶似新番曲。", 
      "試與問，如今新蒲細柳，爲誰搖綠。"
    ], 
    "rhythmic": "曲江秋"
  }, 
  {
    "author": "韓玉", 
    "paragraphs": [
      "鏡裏新妝鏡外情。", 
      "小眉幽恨，淺綠低橫。", 
      "只怨閒縱繡鞍塵。", 
      "不道天涯，縈絆歸程。", 
      "夢裏蘭閨相見驚。", 
      "玉香花瘦，春豔盈盈。", 
      "覺來欹枕轉愁人。", 
      "門外瀟瀟，風雨三更。"
    ], 
    "rhythmic": "一剪梅・一翦梅"
  }, 
  {
    "author": "韓玉", 
    "paragraphs": [
      "折腰勞，彈冠望，縱飛蓬。", 
      "笑造化、相戲窮通。", 
      "風帆浪槳，暮成寒角曉樓鍾。", 
      "暗借霜雪鬢邊來，驚對青銅。", 
      "蕭閒好，何時遂，門橫水，逕穿鬆。", 
      "有無限、杯月襟風。", 
      "區區個甚，帝堯堂下足夔龍。", 
      "不如聞早問溪山，高養吾慵。"
    ], 
    "rhythmic": "上平西・金人捧露盤"
  }, 
  {
    "author": "韓玉", 
    "paragraphs": [
      "捍撥聲傳酒綠，薔薇面襯宮黃。", 
      "嬌波斜入鬢雲長。", 
      "眉與春山一樣。", 
      "瀟灑不禁疏瘦，低迴猶似思量。", 
      "換花梨葉晚陰涼。", 
      "說與三年夢想。"
    ], 
    "rhythmic": "西江月"
  }, 
  {
    "author": "韓玉", 
    "paragraphs": [
      "月是銀釭溪是鏡，雲霓與作衣裳。", 
      "夜寒獨立竹籬傍。", 
      "妝成那待粉，笑罷自生香。", 
      "自古佳人多薄命，枉教傲雪凌霜。", 
      "從來林下異閨房。", 
      "何須三弄笛，方斷九迴腸。"
    ], 
    "rhythmic": "臨江仙"
  }, 
  {
    "author": "韓玉", 
    "paragraphs": [
      "莫把團扇雙鸞隔。", 
      "要看玉溪頭、春風客。", 
      "妙處風骨瀟閒，翠羅金縷瘦宜窄。", 
      "轉面兩眉攢、青山色。", 
      "到此月想精神，花似秀質。", 
      "待與不清狂、如何得。", 
      "奈向難駐朝雲，易成春夢恨又積。", 
      "送上七香車春草碧。"
    ], 
    "rhythmic": "番槍子"
  }, 
  {
    "author": "韓玉", 
    "paragraphs": [
      "梅花照雪。", 
      "渾似人清絕。", 
      "香疊紺螺雙背結。", 
      "曾侍霓旌降節。", 
      "如今卻向塵寰。", 
      "棋中寄個清閒。", 
      "縱使阿郎多病，也須偷畫春山。"
    ], 
    "rhythmic": "清平樂"
  }, 
  {
    "author": "韓玉", 
    "paragraphs": [
      "香檀素手。", 
      "緩理新詞來伴酒。", 
      "音調淒涼。", 
      "便是無情也斷腸。", 
      "莫歌楊柳。", 
      "記得渭城朝雨後。", 
      "客路茫茫。", 
      "幾度東風春草長。"
    ], 
    "rhythmic": "減字木蘭花"
  }, 
  {
    "author": "韓玉", 
    "paragraphs": [
      "一剪梅花，一見銷魂。", 
      "況溪橋、雪裏前村。", 
      "香傳細蕊，春透靈根。", 
      "更水清冷，雲黯淡，月黃昏。", 
      "幽過溪蘭，清勝山礬。", 
      "對東風、獨立無言。", 
      "霜寒塞壘，風淨譙門。", 
      "聽角聲悲，笛聲怨，恨難論。"
    ], 
    "rhythmic": "行香子"
  }, 
  {
    "author": "韓玉", 
    "paragraphs": [
      "荒山連水水連天。", 
      "憶曾上、桂江船。", 
      "風雨過吳川。", 
      "又卻在、瀟湘岸邊。", 
      "不堪追念，浪萍蹤跡，虛度夜如年。", 
      "風外曉鍾傳。", 
      "尚獨對、殘燈未眠。"
    ], 
    "rhythmic": "太常引"
  }, 
  {
    "author": "韓玉", 
    "paragraphs": [
      "東城歸路水雲間。", 
      "幾曾放、夢魂閒。", 
      "何日整歸鞍。", 
      "又人對、西風憑欄。", 
      "溫柔情性，繫懷傷感，欲訴訴應難。", 
      "愁聚兩眉端。", 
      "又疊起、千山萬山。"
    ], 
    "rhythmic": "太常引"
  }, 
  {
    "author": "韓玉", 
    "paragraphs": [
      "柳外鶯聲碎。", 
      "晚晴天、東風力軟，嫩寒初退。", 
      "花底覓春春已去，時見亂紅飛墜。", 
      "又閒傍、闌干十二。", 
      "闌外青山煙縹緲，遠連空、愁與眉峯對。", 
      "凝望處，兩疊翠。", 
      "鴛鴦結帶靈犀佩。", 
      "綺屏深、香羅帳小，寶檠燈背。", 
      "誰謂彩雲和夢斷，青翼阻尋後會。", 
      "待都把、相思情綴。", 
      "便做錦書難寫恨，奈菱花、都見人憔悴。", 
      "那更有，枕痕淚。"
    ], 
    "rhythmic": "賀新郎"
  }, 
  {
    "author": "韓玉", 
    "paragraphs": [
      "綽約人如玉。", 
      "試新妝、嬌黃半綠，漢宮勻注。", 
      "倚傍小闌閒佇立，翠帶風前似舞。", 
      "記洛浦、當年儔侶。", 
      "羅襪塵生香冉冉，料徵鴻、微步凌波女。", 
      "驚夢斷，楚江曲。", 
      "春工若見應爲主。", 
      "忍教都、閒亭邃館，冷風淒雨。", 
      "待把此花都折取。", 
      "和淚連香寄與。", 
      "須信道、離情如許。", 
      "煙水茫茫斜照裏，是騷人、九辨招魂處。", 
      "千古恨，與誰語。"
    ], 
    "rhythmic": "賀新郎"
  }, 
  {
    "author": "韓玉", 
    "paragraphs": [
      "睡起簾櫳靜。", 
      "□金鋪、春幃半卷，寶香菸冷。", 
      "門外落花風不定。", 
      "糝糝亂紅堆徑。", 
      "誰喚做、春愁如病。", 
      "零亂雲鬟慵梳掠，傍菱花、羞對孤鸞影。", 
      "情易感，恨難醒。", 
      "沙邊柳外當時景。", 
      "記分攜、離筵乍闋，去帆初整。", 
      "盡舉棹歌和淚聽。", 
      "雲淡水寒煙暝。", 
      "空愴望、樓高天迥。", 
      "猶未歸來何處也，日長時、不念人孤另。", 
      "書謾寫，雁誰倩。"
    ], 
    "rhythmic": "賀新郎"
  }, 
  {
    "author": "韓玉", 
    "paragraphs": [
      "重午日過六，靈嶽再生申。", 
      "丰神英毅，端是天上謫仙人。", 
      "夙蘊機權才略，早歲來歸明聖，驚聳漢庭臣。", 
      "言語妙天下，名德冠朝紳。", 
      "繡衣節，移方面，政如神。", 
      "九重隆眷倚注，偉業富經綸。", 
      "聞道山東出相，行拜紫泥飛詔，歸去秉洪鈞。", 
      "壽蝦自天錫，安用擬莊椿。"
    ], 
    "rhythmic": "水調歌頭"
  }, 
  {
    "author": "韓玉", 
    "paragraphs": [
      "閒院落。", 
      "誤了清明約。", 
      "杏花雨過胭脂綽。", 
      "緊了鞦韆索。", 
      "鬥草人歸，朱門悄掩，梨花寂寞。", 
      "書萬紙、恨憑誰託。", 
      "才封了、又揉卻。", 
      "冤家何處貪歡樂。", 
      "引得我心兒惡。", 
      "怎生全不思量著。", 
      "那人人情薄。"
    ], 
    "rhythmic": "且坐令"
  }, 
  {
    "author": "韓玉", 
    "paragraphs": [
      "柳陰亭院杏梢長。", 
      "依約巫陽。", 
      "鳳簫已遠秦樓在，水沈煙暖餘香。", 
      "臨鏡舞鸞窺沼，倚箏飛雁辭行。", 
      "醉邊人去自淒涼。", 
      "淚眼愁腸。", 
      "斷雲殘雨當年事，到而今、好處難忘。", 
      "兩袖曉風花陌，一簾夜雨蘭堂。"
    ], 
    "rhythmic": "風入松"
  }, 
  {
    "author": "韓玉", 
    "paragraphs": [
      "披拂芝蘭便斷金。", 
      "頓成南北豈勝任。", 
      "三年尊酒半生話，千里雲山一寸心。", 
      "休悵望，莫登臨。", 
      "夢魂何處不相尋。", 
      "柔腸欲問愁多少，未比湘江煙水深。"
    ], 
    "rhythmic": "鷓鴣天"
  }, 
  {
    "author": "韓玉", 
    "paragraphs": [
      "愛日烘晴旬日間。", 
      "謾邀朋輩爲躋攀。", 
      "無窮望眼無窮恨，不盡長江不盡山。", 
      "星點點，月團團。", 
      "倒流河漢入杯盤。", 
      "飽吟風月三千首，寄與吳姬忍淚看。"
    ], 
    "rhythmic": "鷓鴣天", 
    "tags": [
      "長江"
    ]
  }, 
  {
    "author": "韓玉", 
    "paragraphs": [
      "裙拖簇石榴，髻綰偏荷葉。", 
      "頭上短金釵，輕重還相壓。", 
      "輕顰月入眉，淺笑花生頰。", 
      "夫婿不風流，取次看承別。"
    ], 
    "rhythmic": "生查子"
  }, 
  {
    "author": "韓玉", 
    "paragraphs": [
      "楊柳綠成陰，初過寒食節。", 
      "門掩金鋪獨自眠，那更逢寒夜。", 
      "強起立東風，慘慘梨花謝。", 
      "何事王孫不早歸，寂寞鞦韆月。"
    ], 
    "rhythmic": "卜算子"
  }, 
  {
    "author": "韓玉", 
    "paragraphs": [
      "竹籬茅屋。", 
      "一樹扶疏玉。", 
      "客裏十分清絕，有人在、江南北。", 
      "佇目。", 
      "詩思促。", 
      "翠袖倚修竹。", 
      "不是月媒風聘，誰人與、伴幽獨。"
    ], 
    "rhythmic": "霜天曉月"
  }, 
  {
    "author": "熊良翰", 
    "paragraphs": [
      "四時美景，最好惟春晝。", 
      "仙誕彌辰，況還當、中春時候。", 
      "日遲風軟，是處靄晴煙，桃散錦，柳搖金，交映門庭秀。", 
      "此時稱壽。", 
      "蘭玉相先後。", 
      "喜色上眉峯，且休辭、頻傾芳酒。", 
      "虛空看透，擺脫利名繮，雲鬢綠，醉顏酡，笑挹浮丘袖。"
    ], 
    "rhythmic": "驀山溪"
  }, 
  {
    "author": "熊可量", 
    "paragraphs": [
      "清曉南窗笑語喧。", 
      "今朝生日勝從前。", 
      "鶴吞沆瀣神逾爽，鬆飽風霜節更堅。", 
      "調氣馬，殖心田。", 
      "幾曾佞佛與誇仙。", 
      "戲衫脫了渾無累，快活人間百十年。"
    ], 
    "rhythmic": "鷓鴣天"
  }, 
  {
    "author": "熊上達", 
    "paragraphs": [
      "春管方中，正良辰餘五，韶光明媚。", 
      "曉見非煙佳氣，滿堂融溢。", 
      "學語兒童喜色。", 
      "慶間世、懸弧此日。", 
      "休言未、結組彈冠，不勞戲傲泉石。", 
      "生平服膺道德。", 
      "看名高谷口，年齊箕翼。", 
      "況有寧馨，已報月宮消息。", 
      "只這誰人似得。", 
      "且莫惜、高張華席。", 
      "應須拚、明日扶頭，儘教金盞頻側。"
    ], 
    "rhythmic": "萬年歡"
  }, 
  {
    "author": "蘇十能", 
    "paragraphs": [
      "江水粼粼碧，雲山疊疊奇。", 
      "平生心事一鉤絲。", 
      "便是壺中日月、更何疑。", 
      "文叔今方貴，君房素自癡。", 
      "洛陽塵土涴人衣。", 
      "爭似歸來雙足、踏漣漪。"
    ], 
    "rhythmic": "南柯子・南歌子"
  }, 
  {
    "author": "朱景文", 
    "paragraphs": [
      "玉階瓊室冰壺帳。", 
      "恁地水晶簾不上。", 
      "兒家住處隔紅塵，雲氣悠揚風淡蕩。", 
      "有時閒把蘭舟放。", 
      "霧鬢風鬟乘翠浪。", 
      "夜深滿載月明歸，畫破琉璃千萬丈。"
    ], 
    "rhythmic": "玉樓春"
  }, 
  {
    "author": "歐陽光祖", 
    "paragraphs": [
      "恰則元宵，燦萬燈、星球如晝。", 
      "春乍暖、化工未放，十分花柳。", 
      "和氣並隨燈夕至，一時鍾作人間秀。", 
      "問煙霄、直上舌含香，文摛繡。", 
      "命世傑，調元手。", 
      "荊楚地，淹留久。", 
      "看日邊追詔，印垂金斗。", 
      "翠竹蒼松身逾健，蛾兒雪竹人如舊。", 
      "願湘江、捲入玉壺中，爲公壽。"
    ], 
    "rhythmic": "滿江紅"
  }, 
  {
    "author": "歐陽光祖", 
    "paragraphs": [
      "得毛韓經學。", 
      "振祖風，挺挺凌煙勳業。", 
      "文章世爲甲。", 
      "果妙齡秀髮，薦膺衡鶚。", 
      "名登雁塔。", 
      "訪梅仙，種河陽桃李，從茲兩綰銅符，多少吏民歡洽。", 
      "慶愜。", 
      "歸來整頓，松竹笑傲，武夷溪壑。", 
      "韶光恰匝。", 
      "清明過了旬浹。", 
      "喜當初度日。", 
      "稱觴春酒，一飲紅生雙頰。", 
      "願兒孫，世襲簪纓，代常不乏。"
    ], 
    "rhythmic": "瑞鶴仙"
  }, 
  {
    "author": "羅椿", 
    "paragraphs": [
      "郎星錦帳，忽翩然歸訪，南溪孤鶩。", 
      "前日登高誰信道，壽酒重浮茱萸。", 
      "風露杯寒，芙蓉帳冷，笑受長生籙。", 
      "廣寒宮殿，桂華應已新續。", 
      "不用翠倚紅圍，舞裙歌袖，共理稱觴曲。", 
      "只把文章千古事，留伴平生幽獨。", 
      "但使明年，鬢青長在，萱草春風綠。", 
      "諸郎如許，轉頭百事都足。"
    ], 
    "rhythmic": "酹江月・念奴嬌"
  }, 
  {
    "author": "遊九言", 
    "paragraphs": [
      "五十五年，滿簪華髮，儼然遂良。", 
      "又何曾慼慼，蓽門圭竇，何曾汲汲，玉帶金章。", 
      "困後高眠，飢來飽□，老矣狂夫老更狂。", 
      "空回首，嘆世間名利，傀儡開場。", 
      "幸臨晚節安康。", 
      "又兩日、三秋催蕭霜。", 
      "嘆生朝亦是，賀賓踵至，龍鍾矍鑠，何足稱觴。", 
      "喜對諸賢，笑談世事，相會親朋醉玉觴。", 
      "誰如我，素樂天知命，不事侯王。"
    ], 
    "rhythmic": "沁園春"
  }, 
  {
    "author": "遊九言", 
    "paragraphs": [
      "河漢澈，碧霄晴。", 
      "九華仙子到凡塵。", 
      "涼夜山頭吹玉笛，纖雲卷盡月分明。"
    ], 
    "rhythmic": "赤棗子"
  }, 
  {
    "author": "遊九言", 
    "paragraphs": [
      "香露溼，草晶熒。", 
      "起看大地粲瑤瓊。", 
      "下界千門人寂寂，空山夜靜海波聲。"
    ], 
    "rhythmic": "赤棗子"
  }, 
  {
    "author": "遊九言", 
    "paragraphs": [
      "仙子去，眇雲程。", 
      "天香杳杳佩環清。", 
      "回望九州煙霧日，千山月落影縱橫。"
    ], 
    "rhythmic": "赤棗子"
  }, 
  {
    "author": "劉光祖", 
    "paragraphs": [
      "晚風收暑，小池塘荷淨。", 
      "獨倚胡牀酒初醒。", 
      "起徘徊、時有香氣吹來，雲藻亂，葉底游魚動影。", 
      "空擎承露蓋，不見冰容，惆悵明妝曉鸞鏡。", 
      "後夜月涼時，月淡花低，幽夢覺、欲憑誰省。", 
      "且應記、臨流憑闌干，便遙想，江南紅酣千頃。"
    ], 
    "rhythmic": "洞仙歌"
  }, 
  {
    "author": "劉光祖", 
    "paragraphs": [
      "相逢一笑，又成相避，南雁歸時霜透。", 
      "明朝人在短亭西，看舞袖、雙雙行酒。", 
      "歌聲此處，秋聲何處，幾度亂愁搔首。", 
      "如何不寄一行書，有萬緒、千端別後。"
    ], 
    "rhythmic": "鵲橋仙"
  }, 
  {
    "author": "劉光祖", 
    "paragraphs": [
      "人在醉鄉居住。", 
      "記得舊曾來去。", 
      "疏雨聽芭蕉。", 
      "夢魂遙。", 
      "惆悵柳煙何處。", 
      "目送落霞江浦。", 
      "明夜月當樓。", 
      "照人愁。"
    ], 
    "rhythmic": "昭君怨"
  }, 
  {
    "author": "劉光祖", 
    "paragraphs": [
      "十分雪意卻成霜。", 
      "暮雲黃。", 
      "月微茫。", 
      "只有梅花，依舊吐幽芳。", 
      "還喜無邊春信漏，疏影下，覓浮香。", 
      "才清端是紫薇郎。", 
      "別鵷行。", 
      "憶宮牆。", 
      "夜半胡爲，人與月交相。", 
      "君合召歸吾老矣，月隨去，照西廂。"
    ], 
    "rhythmic": "江城子"
  }, 
  {
    "author": "劉光祖", 
    "paragraphs": [
      "玉尊涼。", 
      "玉人涼。", 
      "若聽離歌須斷腸。", 
      "休教成鬢霜。", 
      "畫橋西，畫橋東。", 
      "有淚分明清漲同。", 
      "如何留醉翁。"
    ], 
    "rhythmic": "長相思"
  }, 
  {
    "author": "劉光祖", 
    "paragraphs": [
      "客夢一回醒，三度碧梧秋。", 
      "仰看今夕天上，河漢又西流。", 
      "早晚涼風過雁，驚落空階一葉，急雨鬧清溝。", 
      "歸計休令暮，宵露浥徵裘。", 
      "古來今，生老病，許多愁。", 
      "那堪更說，無限功業鏡中羞。", 
      "只有青山高致，對此還論世事，舉白與君浮。", 
      "送我一杯酒，誰起舞涼州。"
    ], 
    "rhythmic": "水調歌頭"
  }, 
  {
    "author": "劉光祖", 
    "paragraphs": [
      "小院迴廊春寂寂，晚來獨自閒行。", 
      "畫簾東畔碧雲生。", 
      "也知無雨，空滴枕邊聲。", 
      "一簇小桃開又落，低頭拾取紅英。", 
      "東風相送忘相迎。", 
      "梨花寒食，到得錦宮城。"
    ], 
    "rhythmic": "臨江仙"
  }, 
  {
    "author": "劉光祖", 
    "paragraphs": [
      "我似萬山千里外，悠然一片歸雲。", 
      "宮銜猶自帶云云。", 
      "誰知前進士，已是故將軍。", 
      "閒坐閒行閒飲酒，閒拈閒字閒文。", 
      "諸公留我笑紛紛。", 
      "一枝簪寶髻，六幅舞羅裙。"
    ], 
    "rhythmic": "臨江仙"
  }, 
  {
    "author": "劉光祖", 
    "paragraphs": [
      "掃徑花零，閉門春晚。", 
      "恨長無奈東風短。", 
      "起來消息探荼縻，雪條玉蕊都開遍。", 
      "晚月魂清，夕陽香遠。", 
      "故山別後誰拘管。", 
      "多情於此更情多，一枝嗅罷還重拈。"
    ], 
    "rhythmic": "踏莎行"
  }, 
  {
    "author": "劉光祖", 
    "paragraphs": [
      "春風開者。", 
      "一時還共春風謝。", 
      "柳條送我今槐夏。", 
      "不飲香醪，孤負人生也。", 
      "曲塘泉細幽琴寫。", 
      "胡牀滑簟應無價。", 
      "日遲睡起簾鉤掛。", 
      "何不歸歟，花竹秀而野。"
    ], 
    "rhythmic": "醉落魄・一斛珠"
  }, 
  {
    "author": "劉光祖", 
    "paragraphs": [
      "畫戟如霜，綺疏如水，篆香漸微。", 
      "向鶯花多處，青山袞袞，鷺鳧散後，落屑霏霏。", 
      "曾是鸞臺金馬客，一場夢覺來人事非。", 
      "多少話，付無心雲葉，自在閒飛。", 
      "想看燕鴻易感，□幾度春往秋又歸。", 
      "見黃餘露點，東坡菊賦，清傳雪片，處士梅詩。", 
      "向此年年開壽斝，算今古人生七十稀。", 
      "歌嘯外，作皇朝遺老，名字輝輝。"
    ], 
    "rhythmic": "沁園春"
  }, 
  {
    "author": "何師心", 
    "paragraphs": [
      "一水飛空，揭起珠簾全幅。", 
      "不須人卷，不須人軸。", 
      "一點不容飛燕入，些而未許游魚宿。", 
      "向山頭、款步聽疏音，清如玉。", 
      "三峽水，堪人掬。", 
      "三汲浪，堪龍浴。", 
      "更兩邊瀟灑，數竿修竹。", 
      "曉倩碧煙爲繩束，夜憑新月爲鉤曲。", 
      "問當年、題品是何人，黃山谷。"
    ], 
    "rhythmic": "滿江紅", 
    "tags": [
      "黃山"
    ]
  }, 
  {
    "author": "趙蕃", 
    "paragraphs": [
      "何地無溪祗欠人。", 
      "有翁年八十，住其濱。", 
      "直鉤元不事絲緡。", 
      "優遊爾，聊以遂吾身。", 
      "陶令賦歸辰。", 
      "未嘗輕出入，犯風塵。", 
      "江洲太守獨情親。", 
      "廬山醉，誰主復誰賓。"
    ], 
    "rhythmic": "小重山", 
    "tags": [
      "廬山"
    ]
  }, 
  {
    "author": "趙蕃", 
    "paragraphs": [
      "雞聲茅店飲殘月。", 
      "板橋人跡霜如雪。", 
      "此是古人詩。", 
      "身經老忘之。", 
      "君行當此境。", 
      "令我昏成醒。", 
      "乘月犯霜來。", 
      "詩真誤爾哉。"
    ], 
    "rhythmic": "菩薩蠻"
  }, 
  {
    "author": "趙蕃", 
    "paragraphs": [
      "春浦雪，澗泉梅。"
    ], 
    "rhythmic": "失調名"
  }, 
  {
    "author": "何令修", 
    "paragraphs": [
      "登龍脊，撫劍一長歌。", 
      "巫峽峯高騰鳳鶴，夔門波闊失蛟鼉。", 
      "東望意如何。"
    ], 
    "rhythmic": "望江南・憶江南"
  }, 
  {
    "author": "馬子嚴", 
    "paragraphs": [
      "買莊爲貯梅花，玉妃一萬森庭戶。", 
      "古來詞客，比方不類，可憐毫楮。", 
      "誰掃塵凡，獨超物表，神仙中取。", 
      "是崑丘標緻，射山風骨，除此外、吾誰與。", 
      "九醞醍醐雪乳。", 
      "和金盤、月邊清露。", 
      "壽陽驕呆，單于疏賤，不堪充數。", 
      "弄玉排簫，許瓊揮拍，胎禽飛舞。", 
      "待先生，披著羊裘鶴氅，作園林主。"
    ], 
    "rhythmic": "水龍吟"
  }, 
  {
    "author": "馬子嚴", 
    "paragraphs": [
      "南枝又覺芳心動。", 
      "慰我相思情味重。", 
      "隴頭何處寄將書，香發有時疑是夢。", 
      "誰家橫笛成三弄。", 
      "吹到幽香和夢送。", 
      "覺來知不是梅花，落寞歲寒誰與共。"
    ], 
    "rhythmic": "玉樓春"
  }, 
  {
    "author": "馬子嚴", 
    "paragraphs": [
      "幾年閒作園林主。", 
      "未向梅花著語。", 
      "雪後又開半樹。", 
      "風遞幽香去。", 
      "斷魂不爲花間女。", 
      "枝上青禽□訴。", 
      "我是西湖處士。", 
      "長恨芳時誤。"
    ], 
    "rhythmic": "桃源憶故人", 
    "tags": [
      "西湖"
    ]
  }, 
  {
    "author": "馬子嚴", 
    "paragraphs": [
      "點綴莫窺天巧，名稱卻道人爲。", 
      "香醞蜜脾分幾點，色映烏雲倚一枝。", 
      "遙看步賞遲。", 
      "映水不嫌疏影，嬌春也自同時。", 
      "紅樹落殘風自暖，塞管聲長曉更催。", 
      "此時知不知。"
    ], 
    "rhythmic": "十拍子・破陣子"
  }, 
  {
    "author": "馬子嚴", 
    "paragraphs": [
      "雨洗胭脂，被年時、桃花杏花佔了。", 
      "獨惜野梅，風骨非凡，品格勝如多少。", 
      "探春常恨無顏色，試濃抹、當場微笑。", 
      "趁時節，千般冶豔，是誰偏好。", 
      "直與歲寒共保。", 
      "問單于、如今幾分嬌小。", 
      "莫怪山人，不識南枝，橫玉自來同調。", 
      "豈須摘葉分明認，又何必、枯枝比較。", 
      "恐桃李、開時妒他太早。"
    ], 
    "rhythmic": "花心動"
  }, 
  {
    "author": "馬子嚴", 
    "paragraphs": [
      "客裏傷春淺。", 
      "問今年梅蕊，因甚化工不管。", 
      "陌上芳塵行處滿。", 
      "可計天涯近遠。", 
      "見說道、迷樓左畔。", 
      "一似江南先得暖。", 
      "向何郎、庭下都尋遍。", 
      "辜負了，看花眼。", 
      "古來好物難爲伴。", 
      "只瓊花一種，傳來仙苑。", 
      "獨許揚州作珍產。", 
      "便勝了、千千萬萬。", 
      "又卻待、東風吹綻。", 
      "自昔聞名今見面。", 
      "數歸期、屈指家山晚。", 
      "歸去說，也稀罕。"
    ], 
    "rhythmic": "賀新郎"
  }, 
  {
    "author": "馬子嚴", 
    "paragraphs": [
      "共慶春時，滿庭芳思，一枝心蕊非常。", 
      "少年遊冶，何但折垂楊。", 
      "曾向瑤臺月下，逢解佩、玉女翻香。", 
      "風光好，真珠簾卷，都勝早梅芳。", 
      "人間，無比並，玉蝴蝶樹，爭敢相方，既□春歸後，此意難忘。", 
      "夜夢揚州萬玉，飛魂共、紫燕歸樑。", 
      "須行樂，馬家花圃，不肯醉紅妝。"
    ], 
    "rhythmic": "滿庭芳"
  }, 
  {
    "author": "馬子嚴", 
    "paragraphs": [
      "東君直是多情，好花一夜都開盡。", 
      "杏梢零落，藥欄遲暮，不教寧靜。", 
      "風度鞦韆，日移簾幕，翠紅交映。", 
      "正太真浴罷，西施濃抹，都沉醉、嬌相稱。", 
      "磨遍綠窗銅鏡。", 
      "挽春衫、不堪比並。", 
      "暮雲空谷，佳人何處，碧苔侵逕。", 
      "睡裏相看，酒邊凝想，許多風韻。", 
      "問因何，卻欠一些香味，惹旁人恨。"
    ], 
    "rhythmic": "水龍吟"
  }, 
  {
    "author": "馬子嚴", 
    "paragraphs": [
      "日高睡起，又恰見、柳梢飛絮。", 
      "倩說與、年年相挽，卻又因他相誤。", 
      "南北東西何時定，看碧沼、青萍無數。", 
      "念蜀郡風流，金陵年少，哪尋張緒。", 
      "應許。", 
      "雪花比並，撲簾堆戶。", 
      "更羽綴遊絲，氈鋪小徑，腸斷鵓鳩喚雨。", 
      "舞態顛狂，腰肢輕怯，散了幾回重聚。", 
      "空暗想，昔日長亭別酒，杜鵑催去。"
    ], 
    "rhythmic": "二郎神"
  }, 
  {
    "author": "馬子嚴", 
    "paragraphs": [
      "白玉爲臺金作盞。", 
      "香是江梅名閬苑。", 
      "年時把酒對君歌，歌不斷。", 
      "杯無算。", 
      "花月當樓人意滿。", 
      "翹戴一枝蟬影亂。", 
      "樂事且隨人意換。", 
      "西樓回首月明中，花已綻。", 
      "人何遠。", 
      "可惜國香天不管。"
    ], 
    "rhythmic": "天仙子"
  }, 
  {
    "author": "馬子嚴", 
    "paragraphs": [
      "花解笑，冷淡不求知。", 
      "長是殿、衆芳時。", 
      "鮮鮮秀頸磋圓玉，洛陽翠佩剪琉璃。", 
      "向人前，迎茉莉，送荼䕷。", 
      "幾欲把、清香換春色。", 
      "費多少、黃金酬不得。", 
      "梅雨妒，麥風欺。", 
      "細腰空戀當心蕊，同時猶結舊年枝。", 
      "謝家娘，將遠寄，待憑誰。"
    ], 
    "rhythmic": "最高樓"
  }, 
  {
    "author": "馬子嚴", 
    "paragraphs": [
      "手種團團玉。", 
      "香趁日晴初熟。", 
      "金刀錯落曉霜寒，十分風味，獨向暑天足。", 
      "唐君去後雲空谷。", 
      "異事傳流俗。", 
      "刀圭倘是神仙藥，地皮卷盡猶飛肉。"
    ], 
    "rhythmic": "青門引・青門飲"
  }, 
  {
    "author": "馬子嚴", 
    "paragraphs": [
      "龍蓀晚穎破苔紋。", 
      "英氣欲凌雲。", 
      "深處未須留客，春風自掩柴門。", 
      "蒲團宴坐，輕敲茶臼，細撲爐薰。", 
      "彈到琴心二疊，鷓鴣啼傍黃昏。"
    ], 
    "rhythmic": "朝中措"
  }, 
  {
    "author": "馬子嚴", 
    "paragraphs": [
      "人意舒閒春事到，徐徐弄日微雲。", 
      "翠鬟飛繞蛾羣。", 
      "煙橫沽酒市，風轉落梅村。", 
      "歲事一新人半舊，相逢際晚醺醺。", 
      "花間亭館柳間門。", 
      "除風雨外，排日醉紅裙。"
    ], 
    "rhythmic": "臨江仙"
  }, 
  {
    "author": "馬子嚴", 
    "paragraphs": [
      "瑟瑟秋聲，蕭蕭天籟，滿庭搖落空翠。", 
      "數遍丹楓，不見葉間題字。", 
      "人何處、千里嬋娟，愁不斷、一江流水。", 
      "遙睇。", 
      "見徵鴻幾點，碧天無際。", 
      "悵望月中仙桂。", 
      "問竊藥佳人，誰與同歲。", 
      "把鏡當空，照盡別離情意。", 
      "心裏恨、莫結丁香，琴上曲、休彈秋思。", 
      "怕裏。", 
      "又悲來老卻，蘭臺公子。"
    ], 
    "rhythmic": "月華清"
  }, 
  {
    "author": "馬子嚴", 
    "paragraphs": [
      "遊人拾翠不知遠。", 
      "被子規呼轉。", 
      "紅樓倒影背斜陽，墜幾聲弦管。", 
      "荼䕷香透，海棠紅淺。", 
      "恰平分春半。", 
      "花前一笑不須慳，待花飛休怨。"
    ], 
    "rhythmic": "賀聖朝"
  }, 
  {
    "author": "馬子嚴", 
    "paragraphs": [
      "池塘生春草。", 
      "數盡歸鴻人未到。", 
      "天涯目斷，青鳥尚賒音耗。", 
      "曉月頻窺白玉堂，暮雨還溼青門道。", 
      "巢燕引雛，乳鶯空老。", 
      "庭際香紅倦掃。", 
      "乾鵲休來枝上嗓。", 
      "前回準擬同他，翻成病了。", 
      "欲題紅葉憑誰寄，獨抱孤桐無心挑。", 
      "眉間翠攢，鬢邊霜早。"
    ], 
    "rhythmic": "魚遊春水"
  }, 
  {
    "author": "馬子嚴", 
    "paragraphs": [
      "柳腰暗怯花風弱。", 
      "紅映鞦韆院落。", 
      "歸逐燕兒飛，斜撼真珠箔。", 
      "滿林翠葉胭脂萼。", 
      "不忍頻頻覷著。", 
      "護取一庭春，莫彈花間鵲。"
    ], 
    "rhythmic": "海棠春"
  }, 
  {
    "author": "馬子嚴", 
    "paragraphs": [
      "睡鴨俳徊煙縷長。", 
      "日高春困不成妝。", 
      "步敧草色金蓮潤，拈斷花鬚玉筍香。", 
      "輕洛浦，笑巫陽。", 
      "錦紋親織寄檀郎。", 
      "兒家閉戶藏春色，戲蝶遊蜂不敢狂。"
    ], 
    "rhythmic": "鷓鴣天"
  }, 
  {
    "author": "馬子嚴", 
    "paragraphs": [
      "聽得提壺沽美酒。", 
      "人道杏花深處有。", 
      "杏花狼藉鳥啼風，十分春色今無九。", 
      "麝煤銷永晝。", 
      "青煙飛上庭前柳。", 
      "畫堂深，不寒不暖，正是好時候。", 
      "團團寶月憑纖手。", 
      "暫借歌喉招舞袖。", 
      "真珠滴破小槽紅，香肌縮盡纖羅瘦。", 
      "投分須白首。", 
      "黃金散與親和舊。", 
      "且銜杯，壯心未落，風月長相守。"
    ], 
    "rhythmic": "歸朝歡"
  }, 
  {
    "author": "馬子嚴", 
    "paragraphs": [
      "沙堤香軟。", 
      "正宿雨初收，落梅飄滿。", 
      "可奈東風，暗逐馬蹄輕卷。", 
      "湖波又遠漲綠，粉牆陰、日融煙暖。", 
      "驀地刺桐枝上，有一聲春喚。", 
      "任酒帘、飛動畫樓晚。", 
      "便指數燒燈，時節非遠。", 
      "陌上叫聲，好是賣花行院。", 
      "玉梅對妝雪柳，鬧蛾兒、象生嬌顫。", 
      "歸去爭先戴取，倚寶釵雙燕。"
    ], 
    "rhythmic": "孤鸞"
  }, 
  {
    "author": "馬子嚴", 
    "paragraphs": [
      "清明寒食不多時。", 
      "香紅漸漸稀。", 
      "番騰妝束鬧蘇堤。", 
      "留春春怎知。", 
      "花褪雨，絮沾泥。", 
      "凌波寸不移。", 
      "三三兩兩叫船兒。", 
      "人歸春也歸。"
    ], 
    "rhythmic": "阮郎歸"
  }, 
  {
    "author": "馬子嚴", 
    "paragraphs": [
      "璧月上極浦。", 
      "帆落人撾鼓。", 
      "石城倒影，深夜魚龍舞。", 
      "佳氣鬱鬱，紫闋騰雲雨。", 
      "回首分今古。", 
      "千載是和非，夕陽中、雙燕語。", 
      "向人訴。", 
      "記玉井轆轤，胭脂漲膩，幾許蛾眉妒。", 
      "感嘆息、花好隨風去。", 
      "流景如羽。", 
      "且共樂昇平，不須後庭玉樹。"
    ], 
    "rhythmic": "浣溪沙慢"
  }, 
  {
    "author": "馬子嚴", 
    "paragraphs": [
      "雨過園林，觸處落紅凝綠。", 
      "正桑葉、齊如沃。", 
      "嬌羞只恐人偷目。", 
      "背立牆陰，慢展纖纖玉。", 
      "聽鳩啼幾聲，耳邊相促。", 
      "念蠶飢、四眠初熟。", 
      "勸路旁、立馬莫踟躇，是那裏唱道秋胡曲。"
    ], 
    "rhythmic": "錦纏道"
  }, 
  {
    "author": "馬子嚴", 
    "paragraphs": [
      "瑞靄秋空，銀河裏、非煙非霧。", 
      "應想是、嶽鍾神秀，再生尹傅。", 
      "昨夜五雲隨夢入，今朝萬象朝元去。", 
      "正六星、炳炳耀文昌，循初度。", 
      "五馬貴，多文富。", 
      "人品異，心朝古。", 
      "似冰清瑤水，玉森元圃。", 
      "天子方將循異政，靈孫又合爲霖雨。", 
      "問汾陽、幾考在中書，從今數。"
    ], 
    "rhythmic": "滿江紅"
  }, 
  {
    "author": "馬子嚴", 
    "paragraphs": [
      "萬仞鵝湖頂，千歲矯蒼龍。", 
      "樓臺一簇，仙家遙寄五雲中。", 
      "天上朝元佳節，人世生賢華旦，瑞氣鬱蔥蔥。", 
      "六轡耀閩海，列郡喜趨風。", 
      "記昔年，當此際，早梅紅。", 
      "插花飲酒，狂歌醉舞壽昌宮。", 
      "零落青袍如舊，斂板繡衣庭下，欣見黑頭公。", 
      "王室要師保，叔父忽居東。"
    ], 
    "rhythmic": "水調歌頭"
  }, 
  {
    "author": "馬子嚴", 
    "paragraphs": [
      "深約海棠開，一庭兒女。", 
      "共插滿頭笑相語。", 
      "入春準備了，到今朝團聚。", 
      "近來都不怕，風和雨。", 
      "一個一杯，君山綠醑。", 
      "何必貪多似彭祖。", 
      "但須看遍，子生孫孫生子。", 
      "便年年拼一醉，花前舞。"
    ], 
    "rhythmic": "感皇恩"
  }, 
  {
    "author": "馬子嚴", 
    "paragraphs": [
      "嬌額尚塗黃。", 
      "不久時妝。", 
      "十分輕脆奈風霜。", 
      "幾度細腰尋得蜜，錯認蜂房。", 
      "東閣久淒涼。", 
      "江路悠長。", 
      "休將顏色較芬芳。", 
      "無奈花間真若僞，賴有幽香。"
    ], 
    "rhythmic": "浪淘沙"
  }, 
  {
    "author": "馬子嚴", 
    "paragraphs": [
      "地偏靈，天應瑞。", 
      "簇簇銀花，團繞真珠蕊。", 
      "金闋玉樓分十二。", 
      "要伴姮娥，與月循環睡。", 
      "月如花，花表歲。", 
      "人到閏年，添個真奇異。", 
      "不許揚州誇間氣。", 
      "昨夜春風，吹送柴門裏。"
    ], 
    "rhythmic": "蘇幕遮"
  }, 
  {
    "author": "趙師俠", 
    "paragraphs": [
      "電繞神樞，華渚流虹，誕彌良用佳辰。", 
      "萬宇謳歌歸舞，寶曆增新。", 
      "四七年間盛事，皇威暢、邊鄙無塵。", 
      "仁恩被，華夏鹹安，太平極治歡聲。", 
      "重華道隆德茂，亙古今希有，揖遜重聞。", 
      "聖子三宮歡聚，兩世慈親。", 
      "幸際千秋聖旦，沾鎬宴、普率惟均。", 
      "封人祝，億萬斯年，壽皇尊並高真。"
    ], 
    "rhythmic": "萬年歡"
  }, 
  {
    "author": "趙師俠", 
    "paragraphs": [
      "金鼎調元手，玉殿渙恩華。", 
      "宣威蜀道，曾見千騎擁高牙。", 
      "憑仗元樞籌略，寬我宸旒西顧，惠澤被幽遐。", 
      "爲憶江城好，南浦艗仙槎。", 
      "格天心，膺帝眷，極褒嘉。", 
      "琳宮香火緣在，遠近玉皇家。", 
      "霖雨久思賢佐，看即聲傳丹禁，喚仗聽宣麻。", 
      "袞繡公歸去，宰路築堤沙。"
    ], 
    "rhythmic": "水調歌頭"
  }, 
  {
    "author": "趙師俠", 
    "paragraphs": [
      "江亭送行客，腸斷木蘭舟。", 
      "水高風快，滿木煙樹織成愁。", 
      "咿軋數聲柔櫓，拍塞一懷離恨，指顧隔汀洲。", 
      "獨立蒼茫外，欲去強遲留。", 
      "海山長，雲水闊，思難收。", 
      "小亭深院歌笑，不忍記同遊。", 
      "唯有當時明月，千里有情還共，後會尚悠悠。", 
      "此恨無重數，和淚付東流。"
    ], 
    "rhythmic": "水調歌頭"
  }, 
  {
    "author": "趙師俠", 
    "paragraphs": [
      "韶華能幾許，節物嘆推移。", 
      "羣花兢芳爭豔，無奈隙駒馳。", 
      "紅紫隨風何處，唯有摶枝新綠，暗逐雨摧肥。", 
      "喬木鶯初囀，深院燕交飛。", 
      "漸清和，微扇暑，日遲遲。", 
      "新荷泛水搖漾，萍藻弄晴漪。", 
      "百歲光陰難挽，一笑歡娛易失，莫惜酒盈卮。", 
      "無計留連住，還是送春歸。"
    ], 
    "rhythmic": "水調歌頭"
  }, 
  {
    "author": "趙師俠", 
    "paragraphs": [
      "江流清淺外，山色有無中。", 
      "平田坡岸回曲，一目望難窮。", 
      "波面輕鷗容與，沙際野航橫渡，不信畫圖工。", 
      "路入神仙宅，翠鎖梵王宮。", 
      "俯晴郊，增勝概，氣橫空。", 
      "雲林城市層列，知有幾重重。", 
      "更上危亭高几，徙倚欄干虛敞，象緯逼璇穹。", 
      "要盡無邊景，煙雨看空濛。"
    ], 
    "rhythmic": "水調歌頭"
  }, 
  {
    "author": "趙師俠", 
    "paragraphs": [
      "人生如寄耳，世態逐時移。", 
      "浮名薄利能幾，方寸漫交馳。", 
      "粗足生涯隨分，到眼風光可樂，終不羨輕肥。", 
      "有志但長嘆，無路且卑飛。", 
      "恨年華，何去速，又來遲。", 
      "綠蔭濃映池沼，縠浪皺風漪。", 
      "囀午鶯聲睍睆，滾地楊花飄蕩，愛景惜芳卮。", 
      "此意誰能解，一笑任春歸。"
    ], 
    "rhythmic": "水調歌頭"
  }, 
  {
    "author": "趙師俠", 
    "paragraphs": [
      "心景雨無著，情物豈能移。", 
      "超然遠覽失笑，名利苦紛馳。", 
      "一品官資榮顯，百萬金珠豪富，空自喜家肥。", 
      "會得箇中理，川泳與雲飛。", 
      "靜中樂，閒中趣，自舒遲。", 
      "心如止水，無風無自更生漪。", 
      "已是都忘人我，一任吾身醒醉，有酒引連卮。", 
      "萬法無差別，融解即同歸。"
    ], 
    "rhythmic": "水調歌頭"
  }, 
  {
    "author": "趙師俠", 
    "paragraphs": [
      "世態萬紛變，人事一何忙。", 
      "胸中素韜奇蘊，匣劍豈能藏。", 
      "不向燕然紀績，便與漁樵爭席，擺脫是非鄉。", 
      "要地時難得，間處日偏長。", 
      "志橫秋，謀奪衆，謾軒昂。", 
      "蠅頭蝸角微利，爭較一毫芒。", 
      "幸有喬木修竹，隨分粗衣糲食，何必計冠裳。", 
      "我已樂簫散，誰與共平章。"
    ], 
    "rhythmic": "水調歌頭"
  }, 
  {
    "author": "趙師俠", 
    "paragraphs": [
      "臺星明翼軫，和氣滿瀟湘。", 
      "長淮勝處地靈，應產股肱良。", 
      "共仰三朝元老，要識一時英傑，人物自堂堂。", 
      "直氣薄霄漢，德望聳巖廊。", 
      "擁貔貅，森棨戟，鎮藩方。", 
      "折衝樽俎，春融花柳侑壺觴。", 
      "兩世麟符玉節，九郡恩風惠雨，仁者壽宜長。", 
      "鳳詔來丹闕，繡袞覲明光。"
    ], 
    "rhythmic": "水調歌頭"
  }, 
  {
    "author": "趙師俠", 
    "paragraphs": [
      "渺渺春江，迷望眼、蒲萄漲綠。", 
      "春過也、蕭疏庭戶，寂寥心目。", 
      "念遠不禁啼鴂鬧，愁多易遣修蛾蹙。", 
      "向小窗、時把彩箋看，翻新曲。", 
      "晴晝永，便新浴。", 
      "相思淚，不成哭。", 
      "空無言憔悴，暗銷肌玉。", 
      "目斷碧雲無信息，試憑青翼飛南北。", 
      "聽掀簾、疑是故人來，風敲竹。"
    ], 
    "rhythmic": "滿江紅"
  }, 
  {
    "author": "趙師俠", 
    "paragraphs": [
      "煙浪連天，寒尚峭、空濛細雨。", 
      "春去也、紅銷芳徑，綠肥江樹。", 
      "山色雲籠迷遠近，灘聲水滿望艱阻。", 
      "掛片帆、掠岸晚風輕，停煙渚。", 
      "浮世事，皆如許。", 
      "名利役，驚時序。", 
      "嘆清明寒食，小舟爲旅。", 
      "露宿風餐安所賦，石泉榴火知何處。", 
      "動歸心、猶賴翠煙中，無杜宇。"
    ], 
    "rhythmic": "滿江紅"
  }, 
  {
    "author": "趙師俠", 
    "paragraphs": [
      "露冷天高，秋氣爽、千林葉落。", 
      "驚初見、小桃枝上，盛開紅萼。", 
      "淺淡胭脂經雨洗，剪裁瑪瑙如雲薄。", 
      "問素商、何事鬥春工，施丹艧。", 
      "芙蓉苑，顏如灼。", 
      "曾暗與，花王約。", 
      "要乘秋名字，並傳京洛。", 
      "回首瑤池高宴處，桂花香裏驂高鶴。", 
      "但莫教、容易逐西風，輕飄卻。"
    ], 
    "rhythmic": "滿江紅"
  }, 
  {
    "author": "趙師俠", 
    "paragraphs": [
      "涼入三湘，秋氣爽、江澄沙白。", 
      "人慾去、離愁暗暗，莫留行色。", 
      "盍在中朝陪鵷鷺，暫來南楚分風月。", 
      "與元樞、鶚薦共扶搖，朝天闕。", 
      "皇華使，和戎策。", 
      "西府贊，中興業。", 
      "有緇衣同美，武公勳烈。", 
      "檣燕已知添別意，驪駒誰爲歌新闋。", 
      "恨此情、如月過中秋，圓還缺。"
    ], 
    "rhythmic": "滿江紅"
  }, 
  {
    "author": "趙師俠", 
    "paragraphs": [
      "去去春光，留不住、情懷索莫。", 
      "那堪是、日長人困，雨餘寒薄。", 
      "葉底青青梅勝豆，枝頭顆顆花留萼。", 
      "嘆流年、空有惜春心，憑春酌。", 
      "歌共酒，誰酬酢。", 
      "非與是，忘今昨。", 
      "且隨時隨分，強歡尋樂。", 
      "世事燕鴻南北去，人生烏兔東西落。", 
      "問故園、不負送春期，明年約。"
    ], 
    "rhythmic": "滿江紅"
  }, 
  {
    "author": "趙師俠", 
    "paragraphs": [
      "雨接梅霖，風怯槐暑，麥天已秋。", 
      "正榴燃紅炬，枝頭色豔，荷翻綠蓋，池面香浮。", 
      "心景俱清，身名何有，且向忙中早轉頭。", 
      "塵勞事，枉朝思夕計，細慮深謀。", 
      "悠悠。", 
      "不復徼求。", 
      "但安分、隨緣休便休。", 
      "縱官居極品，徒爲美玩，家稱鉅富，未免閒愁。", 
      "遇酒開顏，逢歡樂意，有似木人騎土牛。", 
      "從他笑，看一朝解悟，八極遨遊。"
    ], 
    "rhythmic": "沁園春"
  }, 
  {
    "author": "趙師俠", 
    "paragraphs": [
      "羊角飄塵，金烏爍石，雨涼念秋。", 
      "有虛堂臨水，披襟散發，紗幮霧卷，湘潭波浮。", 
      "遠列雲峯，近參荷氣，臥看文書琴枕頭。", 
      "蟬聲寂，向莊周夢裏，栩栩無謀。", 
      "茶甌。", 
      "醒困堪求。", 
      "粗飽飯安居可以休。", 
      "算け閒靜勝，吾能自樂，榮華紛擾，人謾多愁。", 
      "習懶非癡，覺迷是病，一力那能勝九牛。", 
      "俱休問，且追尋觴詠，知友從遊。"
    ], 
    "rhythmic": "沁園春"
  }, 
  {
    "author": "趙師俠", 
    "paragraphs": [
      "枕山平遠。", 
      "記當年小閣，牙牀曾展。", 
      "圍幅高深春晝永，寂寂重簾不卷。", 
      "棹檥西湖，人歸南陌，酒暈紅生臉。", 
      "困來無那，玉肌小倚嬌軟。", 
      "堪恨身在天涯，曲屏環枕，此意何由見。", 
      "想像高唐無夢到，獨擁閒衾展轉。", 
      "物是人非，山長水闊，觸處思量遍。", 
      "愁遮不斷，夜闌依舊斜掩。"
    ], 
    "rhythmic": "酹江月・念奴嬌", 
    "tags": [
      "西湖"
    ]
  }, 
  {
    "author": "趙師俠", 
    "paragraphs": [
      "飄流蹤跡，趁春來、還趁春光歸去。", 
      "九十韶華能幾許，著意留他不住。", 
      "趲柳催花，催紅長翠，多少風和雨。", 
      "蜂閒蝶怨，盡憑枝上鶯語。", 
      "歸棹去去難留，桃花浪暖，綠漲迷津浦。", 
      "回首重城天樣遠，人在重城深處。", 
      "惜別愁分，凝暗有淚，總寄陽關句。", 
      "不堪腸斷，恨隨江水東注。"
    ], 
    "rhythmic": "酹江月・念奴嬌"
  }, 
  {
    "author": "趙師俠", 
    "paragraphs": [
      "斜風疏雨，正無聊情緒，天涯寒食。", 
      "煙重雲嬌春爛漫，卻得輕寒邀勒。", 
      "柳褪鵝黃，池添鴨綠，桃杏渾狼藉。", 
      "亂山深處，尚留些子春色。", 
      "海燕未便歸來，踏青鬥草，誰與同尋覓。", 
      "杜宇多情芳樹裏，只管聲聲歷歷。", 
      "似勸行人，不如聞早，作個歸消息。", 
      "休教腸斷，夢魂空費思憶。"
    ], 
    "rhythmic": "酹江月・念奴嬌"
  }, 
  {
    "author": "趙師俠", 
    "paragraphs": [
      "曉風清暑，映湖光如練，山光如染。", 
      "十里荷花香滿路，飛蓋斜敧妝面。", 
      "一葉扁舟，數聲柔櫓，陡覺紅塵遠。", 
      "六橋三塔，恍然圖畫中見。", 
      "因念當日三賢，兩山佳處，應也經行遍。", 
      "琢月吟風無限句，景物隨人俱顯。", 
      "賀監風流，玄真清致，我亦情非淺。", 
      "漁蓑投老，利名何用深羨。"
    ], 
    "rhythmic": "酹江月・念奴嬌"
  }, 
  {
    "author": "趙師俠", 
    "paragraphs": [
      "化工何意，向天涯海嶠，有花清絕。", 
      "縞袂綠裳無俗韻，不畏炎荒煩熱。", 
      "玉骨無塵，冰姿有豔，雅淡天然別。", 
      "真香冶態，未饒紅紫春色。", 
      "底事□落江南，水仙兄弟，端自難優劣。", 
      "瘴雨蠻煙魂夢遠，寧識溪橋霜雪。", 
      "薝蔔同芳，素馨爲伴，百和清芬熱。", 
      "悽然風熱，夜涼香泛明月。"
    ], 
    "rhythmic": "酹江月・念奴嬌"
  }, 
  {
    "author": "趙師俠", 
    "paragraphs": [
      "平生奇觀，愛登高臨遠，尋幽選勝。", 
      "欲上層巔窮望眼，一半崎嶇危徑。", 
      "萬瓦鱗鱗，四山簇簇，咫尺疏林映。", 
      "山川城郭，恍然多少清興。", 
      "殘照斜斂餘紅，橫陳平遠，一抹輕煙暝。", 
      "何處飛來雙白鷺，點破遙空澄瑩。", 
      "鶴嶺雲平，龍江波渺，不羨瀟湘詠。", 
      "襟懷舒曠，曲欄倚了遠憑。"
    ], 
    "rhythmic": "酹江月・念奴嬌"
  }, 
  {
    "author": "趙師俠", 
    "paragraphs": [
      "韶華婉娩，正和風遲日，喧妍清晝。", 
      "紫燕黃鸝爭巧語，催老芬芳花柳。", 
      "灼灼花王，盈盈嬌豔，獨殿春光後。", 
      "鶴翎初拆，露沾香沁珠溜。", 
      "遙想京洛風流，姚黃魏紫，間綠如鋪纖。", 
      "小蓋低迴雕欄曲，車馬紛馳圓囿。", 
      "天雨曼珠，玉盤金束，佔得聲名久。", 
      "留連朝暮，賞心不壓芳酒。"
    ], 
    "rhythmic": "酹江月・念奴嬌"
  }, 
  {
    "author": "趙師俠", 
    "paragraphs": [
      "栽花春爛漫，疊石翠巑岏。", 
      "小亭相對倚，數峯寒。", 
      "主人尋勝，接竹引清泉。", 
      "鑿破蒼苔地，一掬泓澄，六花疑是深淵。", 
      "向閒中、百慮け然。", 
      "情事寄鳴弦。", 
      "爐香陪茗碗，可望言。", 
      "噴珠濺雪，歷歷聽潺湲。", 
      "塵世知何計，不老朱顏，靜看日月跳丸。"
    ], 
    "rhythmic": "促拍滿路花"
  }, 
  {
    "author": "趙師俠", 
    "paragraphs": [
      "連枝蟠古木，瑞陰映晴空。", 
      "桃江江上景，古今同。", 
      "忙中取靜，心地盡從容。", 
      "掃盡荊榛蔽，結屋誅茅，道人一段家風。", 
      "任烏飛兔走匆匆。", 
      "世事亦何窮。", 
      "官閒民不擾，更年豐。", 
      "簞瓢雲水，時與話西東。", 
      "真樂誰能識，兀坐忘言，浩然天地之中。"
    ], 
    "rhythmic": "促拍滿路花"
  }, 
  {
    "author": "趙師俠", 
    "paragraphs": [
      "金昊行秋，季商回律，天氣佳處。", 
      "瑞應皇家，祥開聖旦，寶曆綿基祚。", 
      "瑤池人祝，鈞天樂奏，湛露宴均寰宇。", 
      "萬花覆、千官盡醉，盛事頓超今古。", 
      "中興天統，四三傳序，揖遜自歸明主。", 
      "黃屋非心，蘿圖有永，遠付當今主。", 
      "希夷高蹈，壽康長保，五世祖孫歡聚。", 
      "尊之至，千秋令節，萬年聖父。"
    ], 
    "rhythmic": "永遇樂"
  }, 
  {
    "author": "趙師俠", 
    "paragraphs": [
      "秋滿衡皋，淡雲籠月，晚來風勁。", 
      "一抹殘霞，數聲過雁，遠是黃昏近。", 
      "憑高臨遠，倚樓凝睇，多少斷愁幽興。", 
      "聽漁村、鳴榔隱隱，別浦暮煙收暝。", 
      "湘妃起舞，芳欄紉佩，約略亂峯雲鬢。", 
      "景物悲涼，楚天澄淡，過盡歸帆影。", 
      "斜陽低處，遠山重疊，蕭樹亂鴉成陣。", 
      "空無言，欄干憑暖，悶懷似困。"
    ], 
    "rhythmic": "永遇樂"
  }, 
  {
    "author": "趙師俠", 
    "paragraphs": [
      "日麗風暄，暗催春去，春尚留戀。", 
      "香褪花梢，苔侵柳徑，密幄清陰展。", 
      "海棠零亂，梨花淡佇，初聽鬧空鶯燕。", 
      "有輕盈、妍姿靚態，緩步閬風仙苑。", 
      "綠叢紅萼，芳鮮柔媚，約略試妝深淺。", 
      "細葉來禽，長梢戲蝶，簇簇枝頭見。", 
      "酡顏鬒髮，春愁無力，困倚畫屏嬌軟。", 
      "只應怕、風欺雨橫，落紅萬點。"
    ], 
    "rhythmic": "永遇樂"
  }, 
  {
    "author": "趙師俠", 
    "paragraphs": [
      "溪山佳處是湘中。", 
      "今古言同。", 
      "平林遠岫渾如畫，更漁村、返照斜紅。", 
      "兩岸荻風策策，一江秋水溶溶。", 
      "蒼涯石壁景尤雄。", 
      "人自西東。", 
      "利名汩沒黃塵裏，又那知、清勝無窮。", 
      "何日輕舠蓑笠，持竿獨釣西風。"
    ], 
    "rhythmic": "風入松"
  }, 
  {
    "author": "趙師俠", 
    "paragraphs": [
      "正薰風初扇，雨細梅黃暑溽。", 
      "並搖雙槳去程速。", 
      "那更黃流浩淼，白浪如屋。", 
      "動歸思、離愁萬斛。", 
      "平生奇觀，頗快江山寓目。", 
      "日斜雲定晚風熟。", 
      "白鷺飛來，點破一川明綠。", 
      "展十幅、瀟湘畫軸。"
    ], 
    "rhythmic": "鳳凰閣"
  }, 
  {
    "author": "趙師俠", 
    "paragraphs": [
      "柳眼窺春春漸吐。", 
      "又是東風，搖曳黃金樹。", 
      "宜入新春聞好語。", 
      "一犁處處催耕雨。", 
      "未有花須金縷縷。", 
      "醉夢悠揚，似蝶翩躚舞。", 
      "一枕仙遊何處去。", 
      "覺來依舊江南住。"
    ], 
    "rhythmic": "蝶戀花"
  }, 
  {
    "author": "趙師俠", 
    "paragraphs": [
      "春到園林能幾許。", 
      "昨夜疏疏，過卻催花雨。", 
      "暖日晴嵐原上路。", 
      "雕鞍暫系芳菲樹。", 
      "仙洞同遊皆勝侶。", 
      "翻憶年時，醉裏曾尋句。", 
      "要與龍江春作主。", 
      "翩然又趁東風去。"
    ], 
    "rhythmic": "蝶戀花"
  }, 
  {
    "author": "趙師俠", 
    "paragraphs": [
      "剪剪西風催碧樹。", 
      "亂菊殘荷，節物驚秋暮。", 
      "綠葉紅苞迎曉露。", 
      "錦屏繡幄圍芳圃。", 
      "塵世鸞驂那肯駐。", 
      "尚憶層城，仙苑飛瓊侶。", 
      "能共牡丹爭幾許。", 
      "惜花對景聊爲主。"
    ], 
    "rhythmic": "蝶戀花"
  }, 
  {
    "author": "趙師俠", 
    "paragraphs": [
      "百疊霜羅香蕊細。", 
      "嫋嫋垂鈴，綴簇黃金碎。", 
      "獨佔九秋風露裏。", 
      "芳心不與羣英比。", 
      "采采東籬今古意。", 
      "秀色堪餐，更惹蘭膏膩。", 
      "不用南山橫紫翠。", 
      "悠然消得因花醉。"
    ], 
    "rhythmic": "蝶戀花"
  }, 
  {
    "author": "趙師俠", 
    "paragraphs": [
      "剪水凌虛飛雪片。", 
      "認得清香，雪樹深深見。", 
      "傅粉凝酥明玉豔。", 
      "含章檐下春風面。", 
      "照影溪橋情不淺。", 
      "羌管聲中，疊恨傳幽怨。", 
      "隴首人歸芳信斷。", 
      "萬重雲水江南遠。"
    ], 
    "rhythmic": "蝶戀花"
  }, 
  {
    "author": "趙師俠", 
    "paragraphs": [
      "夜雨鳴檐聲錄蔌。", 
      "薄酒澆愁，不那更籌促。", 
      "感舊傷今難舉目。", 
      "無聊獨剪西窗燭。", 
      "彈指光陰如電速。", 
      "富貴功名，本自無心逐。", 
      "糲食粗衣隨分足。", 
      "此身安健他何欲。"
    ], 
    "rhythmic": "蝶戀花"
  }, 
  {
    "author": "趙師俠", 
    "paragraphs": [
      "春入園林新雨過。", 
      "次第芳菲，惹起情無那。", 
      "蜀錦青紅初剪破。", 
      "枝頭點點胭脂顆。", 
      "柳帶隨風金嫋娜。", 
      "隱映餘霞，燦燦紅雲墮。", 
      "高燭夜寒光照坐。", 
      "只□沈醉誰扶我。"
    ], 
    "rhythmic": "蝶戀花"
  }, 
  {
    "author": "趙師俠", 
    "paragraphs": [
      "解語花枝嬌朵朵。", 
      "不爲傷春，愛把眉峯鎖。", 
      "宜笑精神偏一個。", 
      "微渦媚靨櫻桃破。", 
      "先自腰肢常嫋娜。", 
      "更被新來，酒飲頻過火。", 
      "茶飯不忺猶自可。", 
      "臉兒瘦得些娘大。"
    ], 
    "rhythmic": "蝶戀花"
  }, 
  {
    "author": "趙師俠", 
    "paragraphs": [
      "煙靄空濛江上春。", 
      "夕陽芳草渡頭情。", 
      "飛紅已逐東風遠，嫩綠還因夜雨深。", 
      "情脈脈，思沈沈。", 
      "捲簾愁與暮雲平。", 
      "欄干倚遍東西曲，杜宇一聲腸斷人。"
    ], 
    "rhythmic": "鷓鴣天"
  }, 
  {
    "author": "趙師俠", 
    "paragraphs": [
      "玉帶紅花供奉班。", 
      "裹頭新樣總宜男。", 
      "鬧裝鞍轡青驄馬，帖體衣裳紫窄衫。", 
      "雲鬢重，黛眉彎。", 
      "內家妝束冠江南。", 
      "輕裘緩帶風流帥，錦繡叢花擁騎遠。"
    ], 
    "rhythmic": "鷓鴣天"
  }, 
  {
    "author": "趙師俠", 
    "paragraphs": [
      "榕葉陰陰未著霜。", 
      "淺寒猶試夾衣裳。", 
      "霧濃煙重遙山暗。", 
      "雲淡天低去水長。", 
      "風漸瀝，景淒涼。", 
      "亂鴉聲裏又斜陽。", 
      "孤帆落處驚鷗鷺，飛映書空雁字行。"
    ], 
    "rhythmic": "鷓鴣天"
  }, 
  {
    "author": "趙師俠", 
    "paragraphs": [
      "一葉驚秋風露清。", 
      "砌蛩初聽傍窗聲。", 
      "人逢役鵲飛烏夜，橋渡牽牛織女星。", 
      "銀漢淡，暮雲輕。", 
      "新蟾斜掛一鉤明。", 
      "人間天上佳期處，涼意還從過雨生。"
    ], 
    "rhythmic": "鷓鴣天"
  }, 
  {
    "author": "趙師俠", 
    "paragraphs": [
      "風定江流似鏡平。", 
      "斜陽天外掛微明。", 
      "雲歸遠岫千山暝，霧映疏林一抹橫。", 
      "漁火細，釣絲輕。", 
      "黃塵撲撲謾爭榮。", 
      "何時了卻人間事，泛宅浮家過此生。"
    ], 
    "rhythmic": "鷓鴣天"
  }, 
  {
    "author": "趙師俠", 
    "paragraphs": [
      "妙曲清聲壓楚城。", 
      "蕙心蘭態見柔情。", 
      "凌波隱稱金蓮步，蘸甲從教玉筍斟。", 
      "歌緩緩，笑吟吟。", 
      "向人真處可憐生。", 
      "仙源幸有藏春處，何事乘風逐世塵。"
    ], 
    "rhythmic": "鷓鴣天"
  }, 
  {
    "author": "趙師俠", 
    "paragraphs": [
      "爆竹聲中歲又除。", 
      "頓回和氣滿寰區。", 
      "春風解綠江南樹，不與人間染白鬚。", 
      "殘蠟燭，舊桃符。", 
      "寧辭末後飲屠蘇。", 
      "歸與幸有園林勝，次第花開可自娛。"
    ], 
    "rhythmic": "鷓鴣天"
  }, 
  {
    "author": "趙師俠", 
    "paragraphs": [
      "節物推移。", 
      "青陽景變，玉琯灰飛。", 
      "彩仗泥牛，星球雪柳，爭報春回。", 
      "絲金縷玉幡兒。", 
      "更斜嫋、東風應時。", 
      "宜入新春，人隨春好，春與人宜。"
    ], 
    "rhythmic": "柳梢青"
  }, 
  {
    "author": "趙師俠", 
    "paragraphs": [
      "紅紫凋零。", 
      "化工特地，剪玉裁瓊。", 
      "碧葉叢芳，檀心點素，香雪團英。", 
      "柔風喚起娉婷。", 
      "似無力、斜敧翠屏。", 
      "細細吹香，盈盈浥露，花裏傾城。"
    ], 
    "rhythmic": "柳梢青"
  }, 
  {
    "author": "趙師俠", 
    "paragraphs": [
      "漠漠輕陰。", 
      "養花天氣，乍暗還明。", 
      "曲徑風微，蜂迷紅片，蝶趁遊人。", 
      "平蕪極目青青。", 
      "謾悵望、誰招斷魂。", 
      "柳外愁聞，鶯雛喚友，鳩婦呼晴。"
    ], 
    "rhythmic": "柳梢青"
  }, 
  {
    "author": "趙師俠", 
    "paragraphs": [
      "料峭餘寒。", 
      "元宵欲過，燈火闌珊。", 
      "宿酒難醒，新愁未解，搖兀吟鞍。", 
      "深林百舌關關。", 
      "更雨洗、桃紅未乾。", 
      "野燒痕青，荒陂水滿，春事何堪。"
    ], 
    "rhythmic": "柳梢青"
  }, 
  {
    "author": "趙師俠", 
    "paragraphs": [
      "煙斂雲收。", 
      "夕陽斜照，暮色遲留。", 
      "天接波光，水涵山影，都在扁舟。", 
      "虛名白盡人頭。", 
      "問來往、何時是休。", 
      "潮落潮生，吳山越嶺，依舊臨流。"
    ], 
    "rhythmic": "柳梢青"
  }, 
  {
    "author": "趙師俠", 
    "paragraphs": [
      "人間春足。", 
      "一番紅紫，水流風逐。", 
      "戲蝶初閒，輕搖粉翅，高低飛撲。", 
      "雨昏煙暝增明，似積雪、枝間映綠。", 
      "后土瓊芳，蓬萊仙伴，蕊粉香粟。"
    ], 
    "rhythmic": "柳梢青"
  }, 
  {
    "author": "趙師俠", 
    "paragraphs": [
      "矯首遐觀。", 
      "崇臺徙倚，心目俱寬。", 
      "一水縈藍，羣峯聳翠，天接高寒。", 
      "平生江北江南。", 
      "總未識、閩中好山。", 
      "雨暗前汀，雲生衣袂，身倦躋攀。"
    ], 
    "rhythmic": "柳梢青"
  }, 
  {
    "author": "趙師俠", 
    "paragraphs": [
      "暑懷煩鬱。", 
      "危欄徙倚，凝情獨立。", 
      "榕葉連陰，橫罔接秀，壺峯凝碧。", 
      "海山雲樹微茫，更無數、歸帆暮集。", 
      "卻憶瀟湘，孤村煙渚，晚風斜日。"
    ], 
    "rhythmic": "柳梢青"
  }, 
  {
    "author": "趙師俠", 
    "paragraphs": [
      "水滿方塘。", 
      "菰蒲深處，戲浴鴛鴦。", 
      "燦錦舒霞，紅幢綠蓋，時遞幽香。", 
      "天弓搖掛孤光。", 
      "映煙樹、雲間渺茫。", 
      "散發披襟，都忘身世，真在仙鄉。"
    ], 
    "rhythmic": "柳梢青"
  }, 
  {
    "author": "趙師俠", 
    "paragraphs": [
      "濃碧摶枝，柔黃襯紫，獨殿春風。", 
      "菡萏輕盈，甘瓜馥郁，葉萼相重。", 
      "人生一笑難同。", 
      "更餘韻、都藏笑中。", 
      "日助清芬，酒添風味，須與從容。"
    ], 
    "rhythmic": "柳梢青"
  }, 
  {
    "author": "趙師俠", 
    "paragraphs": [
      "日麗風和春晝長。", 
      "杏花枝上正芬芳。", 
      "無情社雨亦何狂。", 
      "一洗嬌紅啼嫩臉，半開新綠映殘妝。", 
      "畫樑空有燕泥香。"
    ], 
    "rhythmic": "浣溪沙"
  }, 
  {
    "author": "趙師俠", 
    "paragraphs": [
      "落日沈沈墮翠微。", 
      "斷雲輕逐晚風歸。", 
      "西山南浦畫屏圍。", 
      "一目波光明欲溜，雨眉山色翠長低。", 
      "須知人與景相宜。"
    ], 
    "rhythmic": "浣溪沙"
  }, 
  {
    "author": "趙師俠", 
    "paragraphs": [
      "鬆雪紛紛落凍泥。", 
      "棲禽猶困傍枝低。", 
      "茅檐冰柱玉鞭垂。", 
      "流水濺濺春意動，羣山燦燦曉光迷。", 
      "朔風寒日度雲遲。"
    ], 
    "rhythmic": "浣溪沙"
  }, 
  {
    "author": "趙師俠", 
    "paragraphs": [
      "不比陽關去路賒。", 
      "使君行即返京華。", 
      "清江江上是吾家。", 
      "聚散有時思夜雨，留連無計勸流霞。", 
      "紅愁綠慘一川花。"
    ], 
    "rhythmic": "浣溪沙"
  }, 
  {
    "author": "趙師俠", 
    "paragraphs": [
      "雪絮飄池點綠漪。", 
      "舞風遊漾燕交飛。", 
      "陰陰庭院日遲遲。", 
      "一縷水沈香散後，半甌新茗味回時。", 
      "け閒萬事總忘機。"
    ], 
    "rhythmic": "浣溪沙"
  }, 
  {
    "author": "趙師俠", 
    "paragraphs": [
      "本是孤根傲雪霜。", 
      "肌膚不肯涴鉛黃。", 
      "要隨塵世淺勻妝。", 
      "似杏著花尤燦燦，比梅成實自雙雙。", 
      "青枝巧綴碧鴛鴦。"
    ], 
    "rhythmic": "浣溪沙"
  }, 
  {
    "author": "趙師俠", 
    "paragraphs": [
      "扁舟又向蕭灘去。", 
      "危牆卻系江頭樹。", 
      "風送雨聲來。", 
      "涼生真快哉。", 
      "電光雲際掣。", 
      "白浪天相接。", 
      "不用怯風波。", 
      "風波平地多。"
    ], 
    "rhythmic": "菩薩蠻"
  }, 
  {
    "author": "趙師俠", 
    "paragraphs": [
      "嬌花媚柳新妝靚。", 
      "裙邊微露雙鴛並。", 
      "笑靨最多情。", 
      "春從兩臉生。", 
      "香羅縈皓腕。", 
      "翠袖籠歌扇。", 
      "餘韻遏雲低。", 
      "樑塵簌簌飛。"
    ], 
    "rhythmic": "菩薩蠻"
  }, 
  {
    "author": "趙師俠", 
    "paragraphs": [
      "晚風斷送歸帆急。", 
      "重城回首天連碧。", 
      "猶有小樓情。", 
      "西山如舊青。", 
      "故園今漸近。", 
      "應卜燈花信。", 
      "一喜一牽縈。", 
      "平分兩處心。"
    ], 
    "rhythmic": "菩薩蠻"
  }, 
  {
    "author": "趙師俠", 
    "paragraphs": [
      "故人心尚如天遠。", 
      "故心人更何由見。", 
      "腸斷楚江頭。", 
      "淚和江水流。", 
      "江流空滾滾。", 
      "淚盡情無盡。", 
      "不怨薄情人。", 
      "人情逐處新。"
    ], 
    "rhythmic": "菩薩蠻"
  }, 
  {
    "author": "趙師俠", 
    "paragraphs": [
      "小春愛日融融暖。", 
      "危亭望處晴嵐滿。", 
      "江靜綠迴環。", 
      "橫陳無際山。", 
      "清霜欺遠樹。", 
      "黃葉風扶去。", 
      "試探嶺頭梅。", 
      "點紅開未開。"
    ], 
    "rhythmic": "菩薩蠻"
  }, 
  {
    "author": "趙師俠", 
    "paragraphs": [
      "瓊英爲惜輕飛去。", 
      "可人妙筆移縑素。", 
      "瀟灑向南枝。", 
      "永無開謝時。", 
      "閨房難並秀。", 
      "自是春風手。", 
      "何必問逃禪。", 
      "人間水墨仙。"
    ], 
    "rhythmic": "菩薩蠻"
  }, 
  {
    "author": "趙師俠", 
    "paragraphs": [
      "多情可是憐高節。", 
      "濡毫幻出真清絕。", 
      "雨葉共風枝。", 
      "天寒人倚時。", 
      "蕭蕭襟韻勝。", 
      "堪與梅兄並。", 
      "不用翠成林。", 
      "坡仙曾賞音。"
    ], 
    "rhythmic": "菩薩蠻"
  }, 
  {
    "author": "趙師俠", 
    "paragraphs": [
      "霜風落木千山遠。", 
      "護霜雲散晴曦暖。", 
      "瀟灑小旗亭。", 
      "山花照眼明。", 
      "粉妝勻未了。", 
      "一捻春風小。", 
      "把酒恨匆匆。", 
      "深情嫵媚中。"
    ], 
    "rhythmic": "菩薩蠻"
  }, 
  {
    "author": "趙師俠", 
    "paragraphs": [
      "行舟盪漾鳴雙槳。", 
      "江流爲我添新漲。", 
      "指顧隔汀洲。", 
      "人歸心尚留。", 
      "陽關三疊舉。", 
      "怨柳離情苦。", 
      "何似莫來休。", 
      "不來無許愁。"
    ], 
    "rhythmic": "菩薩蠻"
  }, 
  {
    "author": "趙師俠", 
    "paragraphs": [
      "故人話別情難已。", 
      "故人此別何時會。", 
      "江上駐危亭。", 
      "離懷牽故情。", 
      "悠悠東去水。", 
      "簇簇漁村市。", 
      "應記合江濱。", 
      "瀟湘別故人。"
    ], 
    "rhythmic": "菩薩蠻"
  }, 
  {
    "author": "趙師俠", 
    "paragraphs": [
      "西風又老瀟湘樹。", 
      "翩翩黃葉辭枝去。", 
      "斜日淡雲籠。", 
      "溪山煙靄中。", 
      "危闌閒獨倚。", 
      "縠浪連天際。", 
      "殘角起江城。", 
      "書空徵雁橫。"
    ], 
    "rhythmic": "菩薩蠻"
  }, 
  {
    "author": "趙師俠", 
    "paragraphs": [
      "東皇不受人間俗。", 
      "爲嫌花柳紛紅綠。", 
      "特地閟春和。", 
      "連延雨雪多。", 
      "梅梢封玉蕊。", 
      "春半開猶未。", 
      "還恐怨韶華。", 
      "吹綿作柳花。"
    ], 
    "rhythmic": "菩薩蠻"
  }, 
  {
    "author": "趙師俠", 
    "paragraphs": [
      "水風葉底波光淺。", 
      "亭亭翠葉紅妝面。", 
      "六月下塘春。", 
      "平鋪雲錦屏。", 
      "露涼輕點綴。", 
      "綠映珍珠袂。", 
      "渾似太真妃。", 
      "倚闌嬌困時。"
    ], 
    "rhythmic": "菩薩蠻"
  }, 
  {
    "author": "趙師俠", 
    "paragraphs": [
      "紅杏已香殘，唯有海棠堪惜。", 
      "天氣著花如酒，醉嬌紅無力。", 
      "娉娉嫋嫋倚東風，柔媚忍輕摘。", 
      "憑仗暮寒要住，賽錦川春色。"
    ], 
    "rhythmic": "好事近"
  }, 
  {
    "author": "趙師俠", 
    "paragraphs": [
      "雲度鵲成橋，青翼已傳消息。", 
      "彩仗蕊宮初下，應人問佳夕。", 
      "龍煙縹渺散妝樓，香霧擁瑤席。", 
      "準擬洞房披扇，看仙家春色。"
    ], 
    "rhythmic": "好事近"
  }, 
  {
    "author": "趙師俠", 
    "paragraphs": [
      "正金風零露，玉宇生涼，晚秋天氣。", 
      "華渚流虹，應生商佳瑞。", 
      "電繞神樞，慶綿宗社，御寶圖宸極。", 
      "脫屣塵凡，遊心澹泊，逍遙物外。", 
      "聖子神孫，祖皇文母，上接三宮，下通五世。", 
      "至盛難名，亙古今無比。", 
      "誕節重明，燕樂和氣，動普天均被。", 
      "壽祝南山，尊傾北海，臣鄰歡醉。"
    ], 
    "rhythmic": "醉蓬萊"
  }, 
  {
    "author": "趙師俠", 
    "paragraphs": [
      "丹詔天飛，見皇家願治，側席英才。", 
      "鴻儒抱負素蘊，壯志興懷。", 
      "文場戰勝，便從此、脫跡蒿萊。", 
      "人共羨，鹿鳴勸駕，還因計吏偕來。", 
      "先春佔早爭開。", 
      "是人間第一，唯有江梅。", 
      "莆中舊傳盛事，六亞三魁。", 
      "桃花浪暖，更平地、聽一聲雷。", 
      "藍綬嫋，蘆鞭駿馬，長安走遍天街。"
    ], 
    "rhythmic": "漢宮春"
  }, 
  {
    "author": "趙師俠", 
    "paragraphs": [
      "晚秋天。", 
      "過暮雨，雲容斂，月澄鮮。", 
      "正風露悽清處，砌蛩喧。", 
      "更黃蝶。", 
      "舞翩翩。", 
      "念故里、千山雲水隔，被名繮利鎖縈牽。", 
      "莫作悲秋意，對尊前。", 
      "且同樂。", 
      "太平年。"
    ], 
    "rhythmic": "廳前柳"
  }, 
  {
    "author": "趙師俠", 
    "paragraphs": [
      "景清佳。", 
      "正倦客，凝秋思。", 
      "浩無涯。", 
      "遞十里香芬馥，桂初華。", 
      "向碧葉。", 
      "露芳葩。", 
      "爲粟粒、鵝兒情淡薄，倩西風染就丹砂。", 
      "不比黃金雨，燦餘霞。", 
      "送幽夢，到仙家。"
    ], 
    "rhythmic": "廳前柳"
  }, 
  {
    "author": "趙師俠", 
    "paragraphs": [
      "清和時候雨初晴。", 
      "密樹翠陰成。", 
      "新篁嫩搖碧玉，芳徑綠苔深。", 
      "雛燕語，乳鶯聲。", 
      "暑風輕。", 
      "簾旌微動，沈篆煙消，午枕餘清。"
    ], 
    "rhythmic": "訴衷情"
  }, 
  {
    "author": "趙師俠", 
    "paragraphs": [
      "神功聖德妙難量。", 
      "靈應著莆陽。", 
      "湄洲自昔仙境，宛在水中央。", 
      "孚惠愛，備祈禳。", 
      "降嘉祥。", 
      "雲車風馬，肸蠁來歆，桂酒椒漿。"
    ], 
    "rhythmic": "訴衷情"
  }, 
  {
    "author": "趙師俠", 
    "paragraphs": [
      "茫茫雲海浩無邊。", 
      "天與誰相連。", 
      "舳艫萬里來往，有禱必安全。", 
      "專掌握，雨晹權。", 
      "屬豐年。", 
      "瓊卮玉醴，饗此精誠，福慶綿綿。"
    ], 
    "rhythmic": "訴衷情"
  }, 
  {
    "author": "趙師俠", 
    "paragraphs": [
      "威靈千里護封圻。", 
      "十萬戶歸依。", 
      "白湖宮殿雲聳，香火盡虔祈。", 
      "傾壽酒，誦聲詩。", 
      "諒遙知。", 
      "民康俗阜，雨潤風滋，功與天齊。"
    ], 
    "rhythmic": "訴衷情"
  }, 
  {
    "author": "趙師俠", 
    "paragraphs": [
      "雪裏盈盈玉破花。", 
      "遐想風流，壓盡京華。", 
      "點酥糰粉任敧斜。", 
      "獨露春妍誰似他。", 
      "有酒何須稚子賒。", 
      "訪戴歸來，倚棹溪涯。", 
      "人生得意定談誇。", 
      "除卻西湖，不計誰家。"
    ], 
    "rhythmic": "一翦梅", 
    "tags": [
      "西湖"
    ]
  }, 
  {
    "author": "趙師俠", 
    "paragraphs": [
      "暖日烘梅冷未蘇。", 
      "脫葉隨風，獨見枯株。", 
      "先春佔早又何如。", 
      "玉點枝頭，猶自蕭疏。", 
      "江北江南景不殊。", 
      "雪裏花清，月下香浮。", 
      "他年調鼎費工夫。", 
      "且與藏春，處士西湖。"
    ], 
    "rhythmic": "一翦梅", 
    "tags": [
      "西湖"
    ]
  }, 
  {
    "author": "趙師俠", 
    "paragraphs": [
      "斜陽留照有餘紅。", 
      "煙靄淡冥濛。", 
      "麥隴青搖一望，前山翠失雙峯。", 
      "高臺徙倚，鬆飄逸韻，梅減冰容。", 
      "俯視塵寰如掌，翩然我欲乘風。"
    ], 
    "rhythmic": "朝中措"
  }, 
  {
    "author": "趙師俠", 
    "paragraphs": [
      "疏疏簾幕映娉婷。", 
      "初試曉妝新。", 
      "玉腕雲邊緩轉，修蛾波上微顰。", 
      "鉛華淡薄，輕勻桃臉，深注櫻脣。", 
      "還似舞鸞窺沼，無情空惱行人。"
    ], 
    "rhythmic": "朝中措"
  }, 
  {
    "author": "趙師俠", 
    "paragraphs": [
      "西風著意送歸船。", 
      "家近總欣然。", 
      "去日梅開爛漫，歸時秋滿山川。", 
      "京華倦客，難堪羈思，歷盡秋邊。", 
      "寄語姮娥休笑，月圓人亦團圓。"
    ], 
    "rhythmic": "朝中措"
  }, 
  {
    "author": "趙師俠", 
    "paragraphs": [
      "亂山春過雪成堆。", 
      "七裏遞香回。", 
      "蕊簇玲瓏金粟，花裝碎屑玫瑰。", 
      "蘭衰梅謝，桃粗李俗，誰與追隨。", 
      "清絕殿春仙侶，清風吹破荼䕷。"
    ], 
    "rhythmic": "朝中措"
  }, 
  {
    "author": "趙師俠", 
    "paragraphs": [
      "開隨律琯度芳辰。", 
      "鮮豔見天真。", 
      "不比浮花浪蕊，天教月月常新。", 
      "薔薇顏色，玫瑰態度，寶相精神。", 
      "休數歲時月季，仙家欄檻長春。"
    ], 
    "rhythmic": "朝中措"
  }, 
  {
    "author": "趙師俠", 
    "paragraphs": [
      "眉間黃色喜何如。", 
      "花縣拜恩初。", 
      "五品榮頒命服，十行祗奉天書。", 
      "萱堂繡閣，均封大邑，盛事同居。", 
      "此日銀章朱紱，行看玉帶金魚。"
    ], 
    "rhythmic": "朝中措"
  }, 
  {
    "author": "趙師俠", 
    "paragraphs": [
      "日暖風喧，殿春瓊蕊依臺榭。", 
      "雪堆花架。", 
      "不用丹青寫。", 
      "瑩徹精神，映月唯宜夜。", 
      "幪香帕。", 
      "倩風扶下。", 
      "碎玉殘妝卸。"
    ], 
    "rhythmic": "點絳脣"
  }, 
  {
    "author": "趙師俠", 
    "paragraphs": [
      "漠漠春陰，褪花時候餘寒峭。", 
      "數聲啼鳥。", 
      "喚起簾櫳曉。", 
      "雲鬢慵梳，淡拂春山小。", 
      "情多少。", 
      "亂縈愁抱。", 
      "風裏垂楊嫋。"
    ], 
    "rhythmic": "點絳脣"
  }, 
  {
    "author": "趙師俠", 
    "paragraphs": [
      "嫋嫋娉娉，可人尤賽娘風韻。", 
      "花嬌玉潤。", 
      "一捻春期近。", 
      "佔路藏機，已向棋中進。", 
      "俱休問。", 
      "酒旗花陣。", 
      "早晚爭先勝。"
    ], 
    "rhythmic": "點絳脣"
  }, 
  {
    "author": "趙師俠", 
    "paragraphs": [
      "清和時候，薰風來小院。", 
      "琅玕脫籜，方塘荷翠颭。", 
      "柳絲輕度流鶯，畫棟低飛乳燕。", 
      "園林綠陰初遍。", 
      "景何限。", 
      "輕紗細葛，綸巾和羽扇。", 
      "披襟散發，心清塵不染。", 
      "一杯洗滌無餘，萬事消磨去遠。", 
      "浮名薄利休羨。"
    ], 
    "rhythmic": "撲蝴蝶"
  }, 
  {
    "author": "趙師俠", 
    "paragraphs": [
      "微雲掃盡碧虛寬。", 
      "月華光影寒。", 
      "山河表裏鑑中看。", 
      "沈沈清夜闌。", 
      "風細細，露漙漙。", 
      "神遊八極間。", 
      "九宵回首望塵寰。", 
      "悠然醉夢還。"
    ], 
    "rhythmic": "醉桃源・阮郎歸"
  }, 
  {
    "author": "趙師俠", 
    "paragraphs": [
      "纖枝延蔓走青虯。", 
      "風清體更柔。", 
      "故繞檀蕊著花稠。", 
      "疏疏如綴旒。", 
      "瓊作靨，玉成裘。", 
      "玫瑰應輩流。", 
      "惜香愁怕罥搔頭。", 
      "寧隨□事休。"
    ], 
    "rhythmic": "醉桃源・阮郎歸"
  }, 
  {
    "author": "趙師俠", 
    "paragraphs": [
      "杜鵑花發映山紅。", 
      "韶光覺正濃。", 
      "水流紅紫各西東。", 
      "綠肥春已空。", 
      "閒戲蝶，懶遊蜂。", 
      "破除花影重。", 
      "問春何事不從容。", 
      "憂愁風雨中。"
    ], 
    "rhythmic": "醉桃源・阮郎歸"
  }, 
  {
    "author": "趙師俠", 
    "paragraphs": [
      "千林脫落羣芳息。", 
      "有一枝先白。", 
      "孤標疏影壓花叢，更清香堪惜。", 
      "吟情無盡，賞音未已，早紛紛藉藉。", 
      "想貪結子去調羹，任叫雲橫笛。"
    ], 
    "rhythmic": "賀聖朝"
  }, 
  {
    "author": "趙師俠", 
    "paragraphs": [
      "白雲開殘，紅雲吹盡。", 
      "園林新綠迷芳徑。", 
      "榆錢不解青春，隨風亂點蒼苔暈。", 
      "紫燕飛忙，黃鸝聲嫩。", 
      "日長煙暖遊蜂困。", 
      "憑高念遠思無窮，那堪宿酒厭厭病。"
    ], 
    "rhythmic": "踏莎行"
  }, 
  {
    "author": "趙師俠", 
    "paragraphs": [
      "萬事隨緣，一身須正。", 
      "功名富貴皆前定。", 
      "多圖廣計要爭強，如何人力將天勝。", 
      "枉費機謀，徒勞奔競。", 
      "到頭畢竟由他命。", 
      "安時處順得心閒，飢餐困寢虧賢甚。"
    ], 
    "rhythmic": "踏莎行"
  }, 
  {
    "author": "趙師俠", 
    "paragraphs": [
      "傷離索。", 
      "不堪涼月穿珠箔。", 
      "穿珠箔。", 
      "料應別後，粉銷瓊削。", 
      "無聊倚遍西樓角。", 
      "枝頭幾誤驚飛鵲。", 
      "驚飛鵲。", 
      "先來憔悴，更逢搖落。"
    ], 
    "rhythmic": "憶秦娥"
  }, 
  {
    "author": "趙師俠", 
    "paragraphs": [
      "一陣曉風花信早，先到小桃枝。", 
      "冉冉紅雲映翠微。", 
      "開宴憶瑤池。", 
      "零亂分飛貪結子，芳徑自成蹊。", 
      "消得劉郎去路迷。", 
      "腸斷武陵溪。"
    ], 
    "rhythmic": "武陵春"
  }, 
  {
    "author": "趙師俠", 
    "paragraphs": [
      "乍雨籠晴雲不定，芳草綠纖柔。", 
      "燕語鶯啼小院幽。", 
      "春色二分休。", 
      "試憑危欄凝遠目，山與水光浮。", 
      "滾滾閒愁逐水流。", 
      "流不盡、許多愁。"
    ], 
    "rhythmic": "武陵春"
  }, 
  {
    "author": "趙師俠", 
    "paragraphs": [
      "無風輕燕。", 
      "繚繞深深院。", 
      "晝永人閒簾不卷。", 
      "時聽鶯簧巧囀。", 
      "清和天氣陰陰。", 
      "南風初奏薰琴。", 
      "喚起午窗新夢，愁添一掬歸心。"
    ], 
    "rhythmic": "清平樂"
  }, 
  {
    "author": "趙師俠", 
    "paragraphs": [
      "一宵風雨。", 
      "春與人俱去。", 
      "春解再來花作主。", 
      "只有行人無據。", 
      "殷勤滿酌離觴。", 
      "陽關唱起愁腸。", 
      "苦恨無情杜宇，聲聲叫斷斜陽。"
    ], 
    "rhythmic": "清平樂"
  }, 
  {
    "author": "趙師俠", 
    "paragraphs": [
      "纖穠嬌小。", 
      "也解爭春早。", 
      "佔得中央顏色好。", 
      "裝點枝枝新巧。", 
      "東皇初到江城。", 
      "殷勤先去迎春。", 
      "乞與黃金腰帶，壓持紅紫紛紛。"
    ], 
    "rhythmic": "清平樂"
  }, 
  {
    "author": "趙師俠", 
    "paragraphs": [
      "風波平地，塵埃撲面，總是爭名競利。", 
      "悟時不必苦貪圖，但言任、流行坎止。", 
      "忽來忽去，何榮何辱，天也知人深意。", 
      "一帆風送過桐江，喜跳出、琉璃井裏。"
    ], 
    "rhythmic": "鵲橋仙"
  }, 
  {
    "author": "趙師俠", 
    "paragraphs": [
      "同雲幕幕，狂風浩浩，激就六花飛下。", 
      "山川滿目白模糊，更茅舍、溪橋瀟灑。", 
      "玉田銀界，瑤林瓊樹，光映乾坤不夜。", 
      "行人不爲旅人忙，怎解識、天然圖畫。"
    ], 
    "rhythmic": "鵲橋仙"
  }, 
  {
    "author": "趙師俠", 
    "paragraphs": [
      "春光已暮，花殘葉密，更值無情風雨。", 
      "斜陽芳樹翠煙中，又聽得、聲聲杜宇。", 
      "血流無用，離魂空斷，只撓淒涼爲旅。", 
      "在家誰道不如歸，你何似、隨風歸去。"
    ], 
    "rhythmic": "鵲橋仙"
  }, 
  {
    "author": "趙師俠", 
    "paragraphs": [
      "明河風細，鵲橋雲淡，秋入庭梧先墜。", 
      "摩孩羅荷葉傘兒輕，總排列、雙雙對對。", 
      "花瓜應節、蛛絲卜巧，望月穿針樓外。", 
      "不知誰見女牛忙，謾多少、人間歡會。"
    ], 
    "rhythmic": "鵲橋仙"
  }, 
  {
    "author": "趙師俠", 
    "paragraphs": [
      "風和雨。", 
      "又送一番春去。", 
      "春去不知何處住。", 
      "惜春無覓處。", 
      "柳老空摶香絮。", 
      "鶯嬌乍遷芳樹。", 
      "回念故園如舊否。", 
      "不堪聞杜宇。"
    ], 
    "rhythmic": "謁金門"
  }, 
  {
    "author": "趙師俠", 
    "paragraphs": [
      "江水綠。", 
      "江山數峯如簇。", 
      "喚渡小舟來岸北。", 
      "筍輿行太速。", 
      "素豔窗紗籠玉。", 
      "埠負看花心目。", 
      "今夜知他何處宿。", 
      "斷魂沙路曲。"
    ], 
    "rhythmic": "謁金門"
  }, 
  {
    "author": "趙師俠", 
    "paragraphs": [
      "沙畔路。", 
      "記得舊時行處。", 
      "藹藹疏煙迷遠樹。", 
      "野航橫不渡。", 
      "竹裏疏花梅吐。", 
      "照眼一川鷗鷺。", 
      "家在清江江上住。", 
      "水流愁不去。"
    ], 
    "rhythmic": "謁金門"
  }, 
  {
    "author": "趙師俠", 
    "paragraphs": [
      "風雨急。", 
      "紅紫又還狼藉。", 
      "嫩綠團枝苔徑溼。", 
      "簾開雙燕入。", 
      "院靜晝閒人寂。", 
      "一縷水沈煙直。", 
      "心事有誰能會得。", 
      "階前芳草碧。"
    ], 
    "rhythmic": "謁金門"
  }, 
  {
    "author": "趙師俠", 
    "paragraphs": [
      "風策策。", 
      "山迥暮煙橫白。", 
      "淅瀝穿林翻敗葉。", 
      "羈懷愁倦客。", 
      "問宿荒村山驛。", 
      "誰識離情脈脈。", 
      "雁足無書孤夜色。", 
      "音塵千里隔。"
    ], 
    "rhythmic": "謁金門"
  }, 
  {
    "author": "趙師俠", 
    "paragraphs": [
      "花夜雨。", 
      "渺渺綠波南浦。", 
      "擘絮晴雲山外吐。", 
      "凝情誰共語。", 
      "十二玉梯空佇。", 
      "閒卻瑣窗朱戶。", 
      "久客念歸歸未許。", 
      "寸心愁萬縷。"
    ], 
    "rhythmic": "謁金門"
  }, 
  {
    "author": "趙師俠", 
    "paragraphs": [
      "風雨半。", 
      "春鎖綠楊深院。", 
      "幕浪不翻香穗卷。", 
      "輕寒閒便面。", 
      "歸興新來不淺。", 
      "勾引閒愁撩亂。", 
      "一枕春酲誰與管。", 
      "曉鶯驚夢斷。"
    ], 
    "rhythmic": "謁金門"
  }, 
  {
    "author": "趙師俠", 
    "paragraphs": [
      "相看情未足。", 
      "離觴已催促。", 
      "停歌欲語眉先蹙。", 
      "何期歸太速。", 
      "如今去也，無計追逐。", 
      "怎忍聽、陽關曲。", 
      "扁舟後夜灘頭宿。", 
      "愁隨煙樹簇。", 
      "愁隨煙樹簇。"
    ], 
    "rhythmic": "東坡引"
  }, 
  {
    "author": "趙師俠", 
    "paragraphs": [
      "飛花紅不聚。", 
      "都因夜來雨。", 
      "枝頭冷落情如許。", 
      "東風誰是主。", 
      "看看滿地，堆卻香絮。", 
      "但目斷、章臺路。", 
      "殘英剩蕊留春住。", 
      "春歸何處去。", 
      "春歸何處去。"
    ], 
    "rhythmic": "東坡引"
  }, 
  {
    "author": "趙師俠", 
    "paragraphs": [
      "杯行情意密。", 
      "今宵是何夕。", 
      "行人此別真堪惜。", 
      "愁腸空悶鬱。", 
      "明朝去也，回首相憶。", 
      "要留戀、如何得。", 
      "無端驟雨飄何急。", 
      "人來心上滴。", 
      "人來心上滴。"
    ], 
    "rhythmic": "東坡引"
  }, 
  {
    "author": "趙師俠", 
    "paragraphs": [
      "梅從隴首傳，柳向郵亭折。", 
      "鴛瓦曉霜濃，掠面凝寒色。", 
      "相逢意便親，欲去如何說。", 
      "我亦是行人，更與行人別。"
    ], 
    "rhythmic": "生查子"
  }, 
  {
    "author": "趙師俠", 
    "paragraphs": [
      "千山擁翠屏，一水縈羅帶。", 
      "雨過水痕添，雲散山容在。", 
      "亭高景最幽，天迴風尤快。", 
      "啼鳥一聲閒，喚起情無奈。"
    ], 
    "rhythmic": "生查子"
  }, 
  {
    "author": "趙師俠", 
    "paragraphs": [
      "遲遲春晝長，冉冉東風軟。", 
      "寒食乍晴天，紅紫芳菲遍。", 
      "前峯積翠橫，新漲挼藍遠。", 
      "向晚淡煙迷，一段屏山展。"
    ], 
    "rhythmic": "生查子"
  }, 
  {
    "author": "趙師俠", 
    "paragraphs": [
      "春光不肯留，風雨催將去。", 
      "紅逐故園塵，綠滿江南樹。", 
      "陰晴寒食天，寂寞西郊路。", 
      "芳草織新愁，悵望人何處。"
    ], 
    "rhythmic": "生查子"
  }, 
  {
    "author": "趙師俠", 
    "paragraphs": [
      "庭虛任雀喧，院靜無人到。", 
      "回首十年非，賴得知幾早。", 
      "心隨香篆銷，意與梅花好。", 
      "萬事轉頭空，一笑吾身老。"
    ], 
    "rhythmic": "生查子"
  }, 
  {
    "author": "趙師俠", 
    "paragraphs": [
      "玉壺冰結暮天寒。", 
      "朔吹繞闌干。", 
      "雪破梢頭，香傳花外，春信入江南。", 
      "巡檐索笑情無限，一點已微酸。", 
      "待得黃垂，冥冥煙雨，綠樹嫋金丸。"
    ], 
    "rhythmic": "少年遊"
  }, 
  {
    "author": "趙師俠", 
    "paragraphs": [
      "冰霜凝凍臘殘時。", 
      "暖律漸推移。", 
      "綵勝羅幡，土牛春杖，和氣與春回。", 
      "花心柳眼知時節，微露向陽枝。", 
      "喜入新春，稱心百事，如意想都宜。"
    ], 
    "rhythmic": "少年遊"
  }, 
  {
    "author": "趙師俠", 
    "paragraphs": [
      "樂歲農家喜夜春。", 
      "朝來收宿霧，快新晴。", 
      "雲移日轉午風輕。", 
      "香羅薄，喧暖困遊人。", 
      "積水滿春塍。", 
      "綠波翻鬱郁，露秧針。", 
      "幸無離緒苦牽情。", 
      "煙林外，時聽杜鵑聲。"
    ], 
    "rhythmic": "小重山"
  }, 
  {
    "author": "趙師俠", 
    "paragraphs": [
      "雨餘風勁。", 
      "霧重千山暝。", 
      "茅舍寒林相映。", 
      "分明是、圖畫景。", 
      "去程何日定。", 
      "天遠長安近。", 
      "喚起新愁無盡。", 
      "全沒個、故園信。"
    ], 
    "rhythmic": "霜天曉角"
  }, 
  {
    "author": "趙師俠", 
    "paragraphs": [
      "艤舟砂磧。", 
      "秋淨波澄碧。", 
      "極目青山橫遠，懸崖斷、擁蒼壁。", 
      "傍巖漁艇集。", 
      "渡頭人物立。", 
      "八景瀟湘真畫，雲籠日、晚風急。"
    ], 
    "rhythmic": "霜天曉角"
  }, 
  {
    "author": "趙師俠", 
    "paragraphs": [
      "天共水，水遠與天連。", 
      "天淨水平寒月漾，水光月色兩相兼。", 
      "月映水中天。", 
      "人與景，人景古難全。", 
      "景若佳時心自快，心遠樂處景應妍。", 
      "休與俗人言。"
    ], 
    "rhythmic": "江南好・憶江南"
  }, 
  {
    "author": "趙師俠", 
    "paragraphs": [
      "亭皋霜重飛葉滿。", 
      "聽西風斷雁。", 
      "閒憑危闌，斜陽紅欲斂。", 
      "行人歸期太晚。", 
      "誤彷彿、征帆幾點。", 
      "水遠連天，愁雲遮望眼。"
    ], 
    "rhythmic": "關河令・清商怨"
  }, 
  {
    "author": "趙師俠", 
    "paragraphs": [
      "江頭伊軋動柔櫓。", 
      "漸楚天欲暮。", 
      "浩蕩輕鷗，波間自容與。", 
      "岸蓼汀蘋無緒。", 
      "更滿目、瀟疏江樹。", 
      "此意何窮，憑誰圖畫取。"
    ], 
    "rhythmic": "關河令・清商怨"
  }, 
  {
    "author": "趙師俠", 
    "paragraphs": [
      "連朝雨驟驅春去，瓦注盆傾。", 
      "不記初春。", 
      "潤柳催花忒有情。", 
      "春光解有重來日，寧耐休爭。", 
      "待得秋深。", 
      "聽你無聊點滴聲。"
    ], 
    "rhythmic": "採桑子"
  }, 
  {
    "author": "趙師俠", 
    "paragraphs": [
      "梅花謝後櫻花綻，淺淺勻紅。", 
      "試手天工。", 
      "百卉千葩一信通。", 
      "餘寒未許開舒妥，怨雨愁風。", 
      "結子筠籠。", 
      "萬顆勻圓訝許同。"
    ], 
    "rhythmic": "採桑子"
  }, 
  {
    "author": "趙師俠", 
    "paragraphs": [
      "絳萼襯輕紅。", 
      "綴簇玲瓏。", 
      "夭桃繁李一時同。", 
      "獨向枝頭春意鬧，嬌倚東風。", 
      "飛片入簾櫳。", 
      "粉淡香濃。", 
      "鳳簫聲斷月明中。", 
      "只恐明朝風雨惡，燕嘴泥融。"
    ], 
    "rhythmic": "浪淘沙"
  }, 
  {
    "author": "趙師俠", 
    "paragraphs": [
      "桃萼正芳菲。", 
      "初佔春時。", 
      "蒸霞燦錦望中迷。", 
      "斜出繁枝臨曲沼，鸞鑑妝遲。", 
      "蜂蝶鎮相依。", 
      "天氣融怡。", 
      "空教追憶武陵溪。", 
      "片片漫隨流水去，風暖煙霏。"
    ], 
    "rhythmic": "浪淘沙"
  }, 
  {
    "author": "趙師俠", 
    "paragraphs": [
      "搖曳萬絲風。", 
      "輕染煙濃。", 
      "鵝黃初褪綠茸茸。", 
      "雨洗雲嬌春向晚，雪絮空濛。", 
      "車馬灞橋中。", 
      "別緒匆匆。", 
      "只知攀折怨西東。", 
      "不道曉風殘月岸，離恨無窮。"
    ], 
    "rhythmic": "浪淘沙"
  }, 
  {
    "author": "趙師俠", 
    "paragraphs": [
      "太平和氣兆嘉祥。", 
      "草木總成雙。", 
      "紅苞翠蓋出橫塘。", 
      "兩兩鬥芬芳。", 
      "幹搖碧玉並青房。", 
      "仙髻擁新妝。", 
      "連枝不解引鸞皇。", 
      "留取映鴛鴦。"
    ], 
    "rhythmic": "雙頭蓮令"
  }, 
  {
    "author": "趙師俠", 
    "paragraphs": [
      "西真仙子宴瑤池。", 
      "素裳瓊豔冰肌。", 
      "瑞籠香霧撲銖衣。", 
      "鳳翥鸞飛。", 
      "玉骨解凌風露，鉛華不涴凝脂。", 
      "戍樓羌管正孤吹。", 
      "月淡煙低。"
    ], 
    "rhythmic": "畫堂春"
  }, 
  {
    "author": "趙師俠", 
    "paragraphs": [
      "木落千山瘦，風微一水澄。", 
      "清霜暖日快歸程。", 
      "喚渡沙頭、款款話離情。", 
      "傍岸漁舟集，橫空雁字輕。", 
      "憑闌凝望眼增明。", 
      "一片瀟湘、真個畫難成。"
    ], 
    "rhythmic": "南柯子・南歌子"
  }, 
  {
    "author": "趙師俠", 
    "paragraphs": [
      "笳鼓旌旗改色，弓刀鎧甲增明。", 
      "攢花簇隊馬蹄輕。", 
      "稟聽元戎號令。", 
      "羊祐輕裘臨陣，亞夫細柳屯營。", 
      "觀瞻已聳定王城。", 
      "飛虎威名日振。"
    ], 
    "rhythmic": "西江月"
  }, 
  {
    "author": "趙師俠", 
    "paragraphs": [
      "淼淼澄清波面，依依紫翠山光。", 
      "危欄徙倚對斜陽。", 
      "山影波流蕩漾。", 
      "世事一番醒醉，人生幾度炎涼。", 
      "高情收拾付觥觴。", 
      "何止羲皇人上。"
    ], 
    "rhythmic": "西江月"
  }, 
  {
    "author": "趙師俠", 
    "paragraphs": [
      "元宵三五。", 
      "正好嬉遊去。", 
      "梅柳蛾蟬鬥濟楚。", 
      "換鞋兒、添頭面，只等黃昏，恰恨有、些子無情風雨。", 
      "心忙腹熱，沒頓渾身處。", 
      "急把燈臺炙艾炷。", 
      "做匙婆、許蔥油，麥灰畫葫蘆，更漏轉，越㬠不停不住。", 
      "待歸去、尤自意遲疑，但無語空將，眼兒廝覷。"
    ], 
    "rhythmic": "洞仙歌"
  }, 
  {
    "author": "趙師俠", 
    "paragraphs": [
      "元夜景尤殊。", 
      "萬斛金蓮照九衢。", 
      "錘拍豉湯都賣得，爭如。", 
      "甘露杯中萬顆珠。", 
      "應是著功夫。", 
      "腦麝濃薰費小廚。", 
      "不比七夕黃蠟做，知無。", 
      "要底圓兒糖上浮。"
    ], 
    "rhythmic": "南鄉子"
  }, 
  {
    "author": "趙師俠", 
    "paragraphs": [
      "春日遲遲。", 
      "春景熙熙。", 
      "漸郊原、芳草萋萋。", 
      "夭桃灼灼，楊柳依依。", 
      "見燕喃喃，蜂簇簇，蝶飛飛。", 
      "閒庭寂寂，曲沼漪漪。", 
      "更鞦韆、紅索垂垂。", 
      "遊人隊隊，樂意嬉嬉。", 
      "盡醉醺醺，歌緩緩，語低低。"
    ], 
    "rhythmic": "行香子"
  }, 
  {
    "author": "趙師俠", 
    "paragraphs": [
      "晴日斂春泥，陌上東風軟。", 
      "料峭寒禁花柳閒，枉恨春工淺。", 
      "綠漲一江深，黛潑千山遠。", 
      "目斷平蕪無際愁，數盡徵鴻點。"
    ], 
    "rhythmic": "卜算子"
  }, 
  {
    "author": "趙師俠", 
    "paragraphs": [
      "楊柳褪金絲，豔杏搖紅影。", 
      "欲雨還晴二月天，春色渾無定。", 
      "曉夢不堪驚，午晝新來永。", 
      "一掬歸心萬疊愁，空惹長亭恨。"
    ], 
    "rhythmic": "卜算子"
  }, 
  {
    "author": "趙師俠", 
    "paragraphs": [
      "嬌豔醉楊妃，輕嫋憐飛燕。", 
      "人在昭陽睡足時，初試妝深淺。", 
      "一段錦新裁，萬里來何遠。", 
      "高燭休教照夜寒，媚臉融春豔。"
    ], 
    "rhythmic": "卜算子"
  }, 
  {
    "author": "趙師俠", 
    "paragraphs": [
      "綠暗柳藏煙，紅淡花經雨。", 
      "更著如花似玉人，豔態嬌波注。", 
      "纖手捧瑤卮，緩遏歌雲縷。", 
      "只恐鶯花不解留，還逐東風去。"
    ], 
    "rhythmic": "卜算子"
  }, 
  {
    "author": "趙師俠", 
    "paragraphs": [
      "雲斂料寒輕，雨漲春波渺。", 
      "旅枕無堪夢易驚，啼鴂聲催曉。", 
      "尚憶故園花，紅紫爲容好。", 
      "世路崎嶇長短亭，來往何時了。"
    ], 
    "rhythmic": "卜算子"
  }, 
  {
    "author": "趙師俠", 
    "paragraphs": [
      "桂華移自雲巖。", 
      "更被靈砂染丹。", 
      "清露溼酡顏。", 
      "醉乘風、下臨世間。", 
      "素娥襟韻蕭閒。", 
      "不與羣芳並看。", 
      "蔌蔌絳綃單。", 
      "覺身輕、夢迴廣寒。"
    ], 
    "rhythmic": "伊州三臺"
  }, 
  {
    "author": "陳亮", 
    "paragraphs": [
      "不見南師久，謾說北羣空。", 
      "當場隻手，畢竟還我萬夫雄。", 
      "自笑堂堂漢使，得似洋洋河水，依舊只流東。", 
      "且復穹廬拜，會向藁街逢。", 
      "堯之都，舜之壤，禹之封。", 
      "於中應有，一個半個恥臣戎。", 
      "萬里腥羶如許，千古英靈安在，磅礴幾時通。", 
      "胡運何須問，赫日自當中。"
    ], 
    "rhythmic": "水調歌頭"
  }, 
  {
    "author": "陳亮", 
    "paragraphs": [
      "江南春色，算來是、多少勝遊清賞。", 
      "妖冶廉纖，只做得，飛鳥向人偎傍。", 
      "地闢天開，精神朗慧，到底還京樣。", 
      "人家小語，一聲聲近清唱。", 
      "因念舊日山城，個人如畫，已作州中想。", 
      "鄧禹笑人無限也，冷落不堪惆悵。", 
      "秋水雙明，高山一弄，著我些悲壯。", 
      "南徐好住，片帆有分來往。"
    ], 
    "rhythmic": "念奴嬌"
  }, 
  {
    "author": "陳亮", 
    "paragraphs": [
      "修竹更深處。", 
      "映簾櫳、清陰障日，坐來無暑。", 
      "水激泠泠如何許。", 
      "跳碎危欄玉樹。", 
      "都不繫、人間朝暮。", 
      "東閣少年今老矣，況樽中有酒嫌推去。", 
      "猶著我，明流語。", 
      "大家綠野陪容與。", 
      "算等閒、過了薰風，又還商素。", 
      "手弄柔條人健否，尤憶當時雅趣。", 
      "恩未報、恐成辜負。", 
      "舉目江河休感涕，念有君如此何愁虜。", 
      "歌未罷，誰來舞。"
    ], 
    "rhythmic": "賀新郎"
  }, 
  {
    "author": "陳亮", 
    "paragraphs": [
      "曾洗乾坤，問何事、雄圖頓屈。", 
      "試著眼、階除當下，又添英物。", 
      "北向爭衡幽憤在，南來遺恨狂酋失。", 
      "算淒涼部曲幾人存，三之一。", 
      "諸老盡，郎君出。", 
      "恩未報，家何恤。", 
      "念橫飛直上，有時還戢。", 
      "笑我只知存飽暖，感君元不論階級。", 
      "休更上百尺舊家樓，塵侵帙。"
    ], 
    "rhythmic": "滿江紅"
  }, 
  {
    "author": "陳亮", 
    "paragraphs": [
      "天高氣肅。", 
      "正月色分明，秋容新沐。", 
      "桂子初收，三十六宮都足。", 
      "不辭散落人間去，怕羣花、自嫌凡俗。", 
      "向他秋晚，喚回春意，幾曾幽獨。", 
      "是天上、餘香剩馥。", 
      "怪一樹香風，十里相續。", 
      "坐對花旁，但見色浮金粟。", 
      "芙蓉只解添秋思，況東籬、淒涼黃菊。", 
      "入時太淺，背時太遠，愛尋高躅。"
    ], 
    "rhythmic": "桂枝香"
  }, 
  {
    "author": "陳亮", 
    "paragraphs": [
      "小屈穹廬，但二滿三平，共勞均佚。", 
      "人中龍虎，本爲明時而出。", 
      "只合是、端坐王朝，看指揮整辦，掃蕩飄忽。", 
      "也持漢節，聊過舊家宮室。", 
      "西風又還帶暑，把征衫著上，有時披拂。", 
      "休將看花淚眼，聞弦□骨。", 
      "對遺民、有如皎日。", 
      "行萬里、依然故物。", 
      "入奏幾策，天下里、終定於一。"
    ], 
    "rhythmic": "三部樂"
  }, 
  {
    "author": "陳亮", 
    "paragraphs": [
      "人物從來少，籬菊爲誰黃。", 
      "去年今日，倚樓還是聽行藏。", 
      "未覺霜風無賴，好在月華如水，心事楚天長。", 
      "講論參洙泗，杯酒到虞唐。", 
      "人未醉，歌宛轉，興悠揚。", 
      "太平胸次，笑他磊磈欲成狂。", 
      "且向武夷深處，坐對雲煙開斂，逸思如微茫。", 
      "我欲爲君壽，何許得新腔。"
    ], 
    "rhythmic": "水調歌頭"
  }, 
  {
    "author": "陳亮", 
    "paragraphs": [
      "危樓遠望，嘆此意、今古幾人曾會。", 
      "鬼設神施，渾認作、天限南疆北界。", 
      "一水橫陳，蓮崗三面，做出爭雄勢。", 
      "六朝何事，只成門戶私計。", 
      "因笑王謝諸人，登高懷遠，也學英雄涕。", 
      "憑卻長江管不到，河洛腥羶無際。", 
      "正好長驅，不須反顧，尋取中流誓。", 
      "小兒破賊，勢成寧問疆場。"
    ], 
    "rhythmic": "念奴嬌", 
    "tags": [
      "長江"
    ]
  }, 
  {
    "author": "陳亮", 
    "paragraphs": [
      "老去憑誰說。", 
      "看幾番、神奇臭腐，夏裘冬葛。", 
      "父老長安今餘幾，後死無仇可雪。", 
      "猶未燥、當時生髮。", 
      "二十五絃多少恨，算世間、那有平分月。", 
      "胡婦弄，漢宮瑟。", 
      "樹猶如此堪重別。", 
      "只使君、從來與我，話頭多合。", 
      "行矣置之無足問，誰喚妍皮癡骨。", 
      "但莫使、伯牙弦絕。", 
      "九轉丹砂牢拾取，管精金、只是尋常鐵。", 
      "龍共虎，應聲裂。"
    ], 
    "rhythmic": "賀新郎"
  }, 
  {
    "author": "陳亮", 
    "paragraphs": [
      "蔗漿酪粉，玉壺冰醑，朝罷更聞宣賜。", 
      "去天咫尺，下拜再三，幸今有母可遺。", 
      "年年此日，共道月入懷中最貴。", 
      "向暑天，正風雲會遇，有恁嘉瑞。", 
      "鶴沖霄，魚得水。", 
      "一超便、直入神仙地。", 
      "植根江表。", 
      "開拓兩河，做得黑頭公未。", 
      "騎鯨赤手，問如何、長鞭尺箠。", 
      "向來王謝風流，只今管是。"
    ], 
    "rhythmic": "瑞雲濃慢"
  }, 
  {
    "author": "陳亮", 
    "paragraphs": [
      "波光渺渺浸晴陂。", 
      "有亭湖岸西。", 
      "芰荷香拂柳絲垂。", 
      "升堂獻壽卮。", 
      "紅約腕，綠侵衣。", 
      "願祝屆期頤。", 
      "花間妙語欲無詩。", 
      "一年歌一詞。"
    ], 
    "rhythmic": "阮郎歸"
  }, 
  {
    "author": "陳亮", 
    "paragraphs": [
      "駕扁舟，衝劇暑。", 
      "千里江上去。", 
      "夜宿晨興，一一舊時路。", 
      "百年望了旬頭，被人饞破，故紙裏、是爭雄處。", 
      "怎生訴。", 
      "欲待細與分疏，其如有憑據。", 
      "包裹生魚，活底怎遭遇。", 
      "相逢樽酒何時，征衫容易，君去也、自家須住。"
    ], 
    "rhythmic": "祝英臺近"
  }, 
  {
    "author": "陳亮", 
    "paragraphs": [
      "手拈黃花還自笑。", 
      "笑比淵明，莫也歸來早。", 
      "隨世功名渾草草。", 
      "五湖卻共繁華老。", 
      "冷淡家生冤得道。", 
      "旖旎妖嬈，春夢如今覺。", 
      "管個歲華須到了。", 
      "此花之後花應少。"
    ], 
    "rhythmic": "蝶戀花"
  }, 
  {
    "author": "陳亮", 
    "paragraphs": [
      "人愛新來景，龍認舊時湫。", 
      "不論三伏，小住便覺凜生秋。", 
      "我自醉眠其上，任是水流其下，湍激若爲收。", 
      "世事如斯去，不去爲誰留。", 
      "本無心，隨所寓，觸虛舟。", 
      "東山始末，且向靈洞與沈浮。", 
      "料得神仙窟穴，爭似提封萬里，大小几琉球。", 
      "但有君才具，何用問時流。"
    ], 
    "rhythmic": "水調歌頭"
  }, 
  {
    "author": "陳亮", 
    "paragraphs": [
      "西風帶暑，又還是、長途利牽名役。", 
      "我已無心，君因甚，更把青衫爲客。", 
      "邂逅卑飛，幾時高舉，不露真消息。", 
      "大家行處，到頭須管行得。", 
      "何處尋取狂徒，可能著意，更問渠儂骨。", 
      "天上人間，最好是、鬧裏一般岑寂。", 
      "瀛海無波，玉堂有路，穩著青霄翼。", 
      "歸來何事，眼光依舊生碧。"
    ], 
    "rhythmic": "念奴嬌"
  }, 
  {
    "author": "陳亮", 
    "paragraphs": [
      "悄靜菊花天，洗盡梧桐雨。", 
      "倍九周遭爛熳開，祝壽當頭取。", 
      "頂戴玉袍黃，疊秀金棱吐。", 
      "仙種花容晚節香，人願爭先睹。"
    ], 
    "rhythmic": "卜算子"
  }, 
  {
    "author": "陳亮", 
    "paragraphs": [
      "離亂從頭說。", 
      "愛吾民，金繒不愛，蔓藤累葛。", 
      "壯氣盡消人脆好，冠蓋陰山觀雪。", 
      "虧殺我，一星星發。", 
      "涕出女吳成倒轉，問魯爲齊弱何年月。", 
      "丘也幸，由之瑟。", 
      "斬新換出旗麾別。", 
      "把當時、一椿大義，拆開收合。", 
      "據地一呼吾往矣，萬里搖肢動骨。", 
      "這話霸、又成癡絕。", 
      "天地洪爐誰扇韛，算於中、安得長堅鐵。", 
      "淝水破，關東裂。"
    ], 
    "rhythmic": "賀新郎"
  }, 
  {
    "author": "陳亮", 
    "paragraphs": [
      "菊花細雨。", 
      "蕭蕭紅蓼汀渚。", 
      "景物漸幽，風致如許。", 
      "秋未暮。", 
      "又值吾初度。", 
      "看天宇。", 
      "正澄清欲往，登高未也，紅塵當面飛舞。", 
      "幾人弔古。", 
      "烏帽牢收取。", 
      "短髮還羞覷。", 
      "遐壽身、近五雲深處。"
    ], 
    "rhythmic": "垂絲釣"
  }, 
  {
    "author": "陳亮", 
    "paragraphs": [
      "人立玉，天如水，特地如何撰。", 
      "海南沈燒著，欲寒猶暖。", 
      "算從頭，有多少、厚德陰功，人家上，一一舊時香案。", 
      "□煞經慣。", 
      "小駐吾舟才爾，依然歡聲滿。", 
      "莫也教、公子王孫眼見。", 
      "這些兒、穎脫處，高出書卷。", 
      "經綸自入手，不了判斷。"
    ], 
    "rhythmic": "綵鳳飛"
  }, 
  {
    "author": "陳亮", 
    "paragraphs": [
      "落魄行歌記昔遊。", 
      "頭顱如許尚何求。", 
      "心肝吐盡無餘事，口腹安然豈遠謀。", 
      "才怕暑，又傷秋。", 
      "天涯夢斷有書不。", 
      "大都眼孔新來淺，羨爾微官作計周。"
    ], 
    "rhythmic": "鷓鴣天"
  }, 
  {
    "author": "陳亮", 
    "paragraphs": [
      "新雨足。", 
      "洗盡山城袢褥。", 
      "見說好峯三十六。", 
      "峯峯如立玉。", 
      "四海英遊追逐。", 
      "事業相時伸縮。", 
      "入境德星須做福。", 
      "只愁金詔趣。"
    ], 
    "rhythmic": "謁金門"
  }, 
  {
    "author": "陳亮", 
    "paragraphs": [
      "一夜秋光先著柳。", 
      "暑力平明羞失守。", 
      "西風不放入簾幃，饒永晝。", 
      "沈煙透。", 
      "半月十朝秋定否。", 
      "指點芙蕖凝佇久。", 
      "高處成蓮深處藕。", 
      "百年長共月團圓，女進男，酒稱壽。", 
      "一點浮雲人似舊。"
    ], 
    "rhythmic": "天仙子"
  }, 
  {
    "author": "陳亮", 
    "paragraphs": [
      "事業隨人品，今古幾麾旌。", 
      "向來謀國，萬事盡出汝書生。", 
      "安識鯤鵬變化，九萬里風在下，如許上南溟。", 
      "斥鷃旁邊笑，河漢一頭傾。", 
      "嘆世間，多少恨，幾時平。", 
      "霸圖消歇，大家創見又成驚。", 
      "邂逅漢家龍種，正爾烏紗白紵，馳騖覺身輕。", 
      "樽酒從渠說，雙眼爲誰明。"
    ], 
    "rhythmic": "水調歌頭"
  }, 
  {
    "author": "陳亮", 
    "paragraphs": [
      "秋容一洗，不受凡塵涴。", 
      "許大乾坤這回大。", 
      "向上頭，些子是鵰鶚摶空，籬底下，只有黃花幾朵。", 
      "騎鯨汗慢，那得人同坐。", 
      "赤手丹心撲不破。", 
      "問唐虞、禹湯文武，多少功名，猶自是、一點浮雲鏟過。", 
      "且燒卻、一瓣海南沈，任拈取、千年陸沈奇貨。"
    ], 
    "rhythmic": "洞仙歌"
  }, 
  {
    "author": "陳亮", 
    "paragraphs": [
      "嫩寒天，金氣雨，攬斷一秋事。", 
      "仝樣霏微，遠作小晴意。", 
      "世間萬寶都成，些兒無欠，只待與、黃花爲地。", 
      "好招致。", 
      "對此鬱鬱蔥蔥，新篘未成醉。", 
      "翻手爲雲，造物等兒戲。", 
      "也知富貴來時，一班呈露，便做出人中祥瑞。"
    ], 
    "rhythmic": "祝英臺近"
  }, 
  {
    "author": "陳亮", 
    "paragraphs": [
      "書冊如仇，舊遊渾諱。", 
      "有懷不斷人應異。", 
      "千山上去夢魂輕，片帆似下蠻溪水。", 
      "已共酒杯，長堅海誓。", 
      "見君忽忘花前醉。", 
      "從來解事苦無多，不知解到毫芒未。"
    ], 
    "rhythmic": "踏莎行"
  }, 
  {
    "author": "陳亮", 
    "paragraphs": [
      "人物滿東甌。", 
      "別我江心識俊遊。", 
      "北盡平蕪南似畫，中流。", 
      "誰系龍驤萬斛舟。", 
      "去去幾時休。", 
      "猶自潮上更來頭。", 
      "醉墨淋漓人感舊，離愁。", 
      "一夜西風似夏不。"
    ], 
    "rhythmic": "南鄉子"
  }, 
  {
    "author": "陳亮", 
    "paragraphs": [
      "入腳西風，漸去去來來，早三之一。", 
      "春花無數，畢竟何如秋實。", 
      "不須待、名品如麻，試爲君屈指，是誰層出。", 
      "十朝半月，爭看摶空霜鶻。", 
      "從來別真共假，任盤根錯節，更饒倉卒。", 
      "還他濟時好手，封侯奇骨。", 
      "沒些兒、媻姍勃窣。", 
      "也不是、崢嶸突兀。", 
      "百二十歲，管做徹、元分人物。"
    ], 
    "rhythmic": "三部樂"
  }, 
  {
    "author": "陳亮", 
    "paragraphs": [
      "話殺渾閒說。", 
      "不成教、齊民也解，爲伊爲葛。", 
      "樽酒相逢成二老，卻憶去年風雪。", 
      "新著了、幾莖華髮。", 
      "百世尋人猶接踵，嘆只今兩地三人月。", 
      "寫舊恨，向誰瑟。", 
      "男兒何用傷離別。", 
      "況古來、幾番際會，風從雲合。", 
      "千里情親長晤對，妙體本心次骨。", 
      "臥百尺、高樓斗絕。", 
      "天下適安耕且老，看買犁賣劍平家鐵。", 
      "壯士淚，肺肝裂。"
    ], 
    "rhythmic": "賀新郎"
  }, 
  {
    "author": "陳亮", 
    "paragraphs": [
      "一夜相思，水邊清淺橫枝瘦。", 
      "小窗如晝。", 
      "情共香俱透。", 
      "清入夢魂，千里人長久。", 
      "君知否。", 
      "雨﹀人︽。", 
      "格調還依舊。"
    ], 
    "rhythmic": "點絳脣"
  }, 
  {
    "author": "陳亮", 
    "paragraphs": [
      "電繞璇樞，此時昌運生真主。", 
      "慶聊簪組。", 
      "喜氣生綿宇。", 
      "宴啓需雲，湛露恩均布。", 
      "鏘韶濩。", 
      "鳳歌鸞舞。", 
      "玉斝飛香醑。"
    ], 
    "rhythmic": "點絳脣"
  }, 
  {
    "author": "陳亮", 
    "paragraphs": [
      "碧落蟠桃，春風種在瓊瑤苑。", 
      "幾回花綻。", 
      "一子千年見。", 
      "香染丹霞，摘向流虹旦。", 
      "深深願。", 
      "萬年天算。", 
      "玉顆常來獻。"
    ], 
    "rhythmic": "點絳脣"
  }, 
  {
    "author": "陳亮", 
    "paragraphs": [
      "煙雨樓臺，曉來獨上無滋味。", 
      "落花流水。", 
      "掩映漁樵市。", 
      "酒聖詩狂，只遣愁無計。", 
      "頻凝睇。", 
      "問人天際。", 
      "曾見歸舟未。"
    ], 
    "rhythmic": "點絳脣"
  }, 
  {
    "author": "陳亮", 
    "paragraphs": [
      "池草抽新碧，山桃褪小紅。", 
      "尋春閒過小園東。", 
      "春在亂花深處、鳥聲中。", 
      "遊鐙歸敲月，春衫醉舞風。", 
      "誰家三弄學元戎。", 
      "吹起閒愁，容易上眉峯。"
    ], 
    "rhythmic": "南歌子"
  }, 
  {
    "author": "陳亮", 
    "paragraphs": [
      "籬菊吐寒花，香弄小園秋色。", 
      "攜手畫闌西畔，憶去年同摘。", 
      "小亭依舊鎖西風，往事已無跡。", 
      "懶向碧雲深處，問徵鴻消息。"
    ], 
    "rhythmic": "好事近"
  }, 
  {
    "author": "陳亮", 
    "paragraphs": [
      "橫玉叫清宵，簾外月侵殘燭。", 
      "人在畫樓高處，倚闌干幾曲。", 
      "穿雲裂石韻悠揚，風細斷遠續。", 
      "驚落小梅香粉，點一庭苔綠。"
    ], 
    "rhythmic": "好事近"
  }, 
  {
    "author": "陳亮", 
    "paragraphs": [
      "的皪兩三枝，點破暮煙蒼碧。", 
      "好在屋檐斜入，傍玉奴橫笛。", 
      "月華如水過林塘，花陰弄苔石。", 
      "欲向夢中飛蝶，恐幽香難覓。"
    ], 
    "rhythmic": "好事近"
  }, 
  {
    "author": "陳亮", 
    "paragraphs": [
      "小雨翻花落畫檐。", 
      "欄堂香注酒重添。", 
      "花枝能語出朱簾。", 
      "緩步金蓮移小小，持杯玉筍露纖纖。", 
      "此時誰不醉厭厭。"
    ], 
    "rhythmic": "浣溪沙"
  }, 
  {
    "author": "陳亮", 
    "paragraphs": [
      "桃花已作東風笑，小蕊嫣然。", 
      "春色暄妍。", 
      "緩步煙霞到洞天。", 
      "一杯滿瀉蒲桃綠，且共留連。", 
      "醉倒花前。", 
      "也佔紅香影裏眠。"
    ], 
    "rhythmic": "採桑子"
  }, 
  {
    "author": "陳亮", 
    "paragraphs": [
      "蓼花風淡水雲纖。", 
      "倚閣卷重簾。", 
      "索寞敗荷翠減，蕭疏晚□紅添。", 
      "魂銷天末，眉橫遠岫，斜掛新蟾。", 
      "誰信故人千里，此時卻到眉尖。"
    ], 
    "rhythmic": "朝中措"
  }, 
  {
    "author": "陳亮", 
    "paragraphs": [
      "柳絲煙織。", 
      "掩映小池，鱗鱗波碧。", 
      "幾片飛花，半檐殘雨，長亭愁寂。", 
      "憑高望斷江南，悵千里、疏煙淡日。", 
      "鬥草風流，弄梅情分，教人思憶。"
    ], 
    "rhythmic": "柳梢青"
  }, 
  {
    "author": "陳亮", 
    "paragraphs": [
      "霞尾卷輕綃。", 
      "柳外風搖。", 
      "斷虹低系碧山腰。", 
      "古往今來離別地，煙水迢迢。", 
      "歸雁下平橋。", 
      "目斷魂銷。", 
      "夕陽無限滿江皋。", 
      "楊柳杏花相對晚，各自無聊。"
    ], 
    "rhythmic": "浪淘沙"
  }, 
  {
    "author": "陳亮", 
    "paragraphs": [
      "院落曉風酸。", 
      "春如西園。", 
      "芳英吹破玉闌干。", 
      "牆外紅塵飛不到，徹骨清寒。", 
      "清淺小堤灣。", 
      "瘦竹團欒。", 
      "水光疏影有無間。", 
      "彷彿浣沙溪上見，波面雲鬟。"
    ], 
    "rhythmic": "浪淘沙"
  }, 
  {
    "author": "陳亮", 
    "paragraphs": [
      "碧幕霞綃一縷紅。", 
      "槐枝啼宿鳥，冷煙濃。", 
      "小樓愁倚畫闌東。", 
      "黃昏月，一笛碧雲風。", 
      "往事已成空。", 
      "夢魂飛不到，楚王宮。", 
      "翠綃和淚暗偷封。", 
      "江南闊，無處覓徵鴻。"
    ], 
    "rhythmic": "小重山"
  }, 
  {
    "author": "陳亮", 
    "paragraphs": [
      "洛浦塵生，巫山夢斷。", 
      "旗亭菸草裏，春深淺。", 
      "梨花落盡，荼䕷又綻。", 
      "天氣也似，尋常庭院。", 
      "向晚情懷，十分惱亂。", 
      "水邊佳麗地，近前細看。", 
      "娉婷笑語，流觴美滿。", 
      "意思不到，夕陽孤館。"
    ], 
    "rhythmic": "轉調踏莎行・踏莎行"
  }, 
  {
    "author": "陳亮", 
    "paragraphs": [
      "瀟灑林塘暮。", 
      "正迤邐、香風度。", 
      "一番天氣，又添作瓊枝玉樹。", 
      "粉蝶無蹤，疑在落花深處。", 
      "深沈庭院，也捲起、重簾否。", 
      "十分春色，依約見了，水村竹塢。", 
      "怎向江南，更說杏花煙雨。"
    ], 
    "rhythmic": "品令"
  }, 
  {
    "author": "陳亮", 
    "paragraphs": [
      "春乍透，香早暗偷傳。", 
      "深院落，鬥清妍。", 
      "紫檀枝似流蘇帶，黃金須勝闢寒鈿。", 
      "更朝朝，瓊樹好，笑當年。", 
      "花不向沈香亭上看。", 
      "樹不著唐昌宮裏玩。", 
      "衣帶水，隔風煙。", 
      "鉛華不御凌波處，蛾眉淡掃至尊前。", 
      "管如今，渾似了，更堪憐。"
    ], 
    "rhythmic": "最高樓"
  }, 
  {
    "author": "陳亮", 
    "paragraphs": [
      "武陵溪上桃花路。", 
      "見徵騎、匆匆去。", 
      "嘶入斜陽芳草渡。", 
      "讀書窗下，彈琴石上，留得銷魂處。", 
      "落花冉冉春將暮。", 
      "空寫池塘夢中句。", 
      "黃犬書來何日許。", 
      "輞川輕舸，杜陵尊酒，半夜燈前雨。"
    ], 
    "rhythmic": "青玉案"
  }, 
  {
    "author": "陳亮", 
    "paragraphs": [
      "獨憑江檻思悠悠。", 
      "斜日墮林邱。", 
      "鴛鴦屬玉飛處，急槳蕩輕舟。", 
      "紅蓼岸，白蘋洲。", 
      "夜來秋。", 
      "數聲漁父，一曲水仙，歌斷還愁。"
    ], 
    "rhythmic": "訴衷情"
  }, 
  {
    "author": "陳亮", 
    "paragraphs": [
      "風雨滿蘋洲。", 
      "繡閣銀屏一夜秋。", 
      "當日襪塵何處去，溪樓。", 
      "怎對煙波不淚流。", 
      "天際自歸舟。", 
      "浪卷濤翻一葉浮。", 
      "也似我儂魂不定，悠悠。", 
      "宋玉方悲庾信愁。"
    ], 
    "rhythmic": "南鄉子"
  }, 
  {
    "author": "陳亮", 
    "paragraphs": [
      "冰輪斜輾鏡天長。", 
      "江練隱寒光。", 
      "危闌醉倚人如畫，隔煙村、何處鳴桹。", 
      "烏鵲倦棲，魚龍驚起，星斗掛垂楊。", 
      "蘆花千頃水微茫。", 
      "秋色滿江鄉。", 
      "樓臺恍似遊仙夢，又疑是、洛浦瀟湘。", 
      "風露浩然，山河影轉，今古照淒涼。"
    ], 
    "rhythmic": "一叢花"
  }, 
  {
    "author": "陳亮", 
    "paragraphs": [
      "銀屏繡閣。", 
      "不道鮫綃薄。", 
      "嘶騎匆匆塵漠漠。", 
      "遠過夕陽村落。", 
      "亂山千疊無情。", 
      "今宵遮斷愁人。", 
      "兩處香消夢覺，一般曉月秋聲。"
    ], 
    "rhythmic": "清平樂"
  }, 
  {
    "author": "陳亮", 
    "paragraphs": [
      "漠漠平沙初落雁。", 
      "黃花濁酒情何限。", 
      "紅日漸低秋漸晚。", 
      "聽客勸。", 
      "金荷莫訴真珠滿。", 
      "坐上少年差氣岸。", 
      "題詩落帽從來慣。", 
      "戲馬龍山當日燕。", 
      "真奇觀。", 
      "尊前未覺風流遠。"
    ], 
    "rhythmic": "漁家傲"
  }, 
  {
    "author": "陳亮", 
    "paragraphs": [
      "黃昏山驛銷魂處，枝亞疏籬。", 
      "枝亞疏離。", 
      "醞藉香風蜜打圍。", 
      "隔籬雞犬誰家舍，門掩斜暉。", 
      "門掩斜暉。", 
      "花落花開總不知。"
    ], 
    "rhythmic": "醜奴兒・採桑子"
  }, 
  {
    "author": "陳亮", 
    "paragraphs": [
      "斷橋雪霽聞啼鳥。", 
      "對林花、弄晴曉。", 
      "畫角吹香客愁醒，見梢頭紅小。", 
      "團酥剪蠟知多少。", 
      "向風前、壓春倒。", 
      "江嶂人煙畫圖中，有短篷香繞。"
    ], 
    "rhythmic": "滴滴金"
  }, 
  {
    "author": "陳亮", 
    "paragraphs": [
      "風流家世傳張緒。", 
      "似靈和新種垂楊縷。", 
      "綺席摛詞，銀臺奏賦。", 
      "當年夢繞蓬山路。", 
      "賣花聲斷藍橋暮。", 
      "記吟鞭醉帽曾經處。", 
      "蜀郡歸來，荊州老去。", 
      "心情零亂隨風絮。"
    ], 
    "rhythmic": "七娘子"
  }, 
  {
    "author": "陳亮", 
    "paragraphs": [
      "峻極雲端瀟灑寺。", 
      "賦我登高意。", 
      "好景屬清遊，玉友黃花，謾續龍山事。", 
      "秋風滿座芝蘭媚。", 
      "杯酒隨宜醉。", 
      "行樂任天真，一笑和同，休問無攜妓。"
    ], 
    "rhythmic": "醉花陰"
  }, 
  {
    "author": "陳亮", 
    "paragraphs": [
      "姓名未勒慈恩寺。", 
      "誰作山林意。", 
      "杯酒且同歡，不許時人，輕料吾曹事。", 
      "可憐風月於人媚。", 
      "那對花前醉。", 
      "珍重主人情，聞說當年，宴出紅妝妓。"
    ], 
    "rhythmic": "醉花陰"
  }, 
  {
    "author": "陳亮", 
    "paragraphs": [
      "雪月相投。", 
      "看一枝才爆，驚動香浮。", 
      "微陽未放線路，說甚來由。", 
      "先天一着，待闢開、多少旬頭。", 
      "卻引取，春工入腳，爭教消息停留。", 
      "官不容針時節，做一般孤瘦，無限清幽。", 
      "隨緣柳綠柳白，費盡雕鎪。", 
      "疏林野水，任橫斜、誰與妝修。", 
      "猛認得，些兒合處，不堪持獻君侯。"
    ], 
    "rhythmic": "漢宮春"
  }, 
  {
    "author": "陳亮", 
    "paragraphs": [
      "天意微慳，春工多裕，長鬚末後殷勤。", 
      "骨瘦挽先，肌韻恰好，花頭徑尺徐陳。", 
      "紅黃粉紫，更牛家、姚魏爲真。", 
      "留幾種，蒂殢中州，異時齊頓渾身。", 
      "承平當日開多少，笙歌何限，是甚人人。", 
      "氣入江南，心知芍藥，彷彿前事猶存。", 
      "名品應須，認舊家，雨露方新。", 
      "成一處，蓓蕾根株，剩看諸譜紛紛。"
    ], 
    "rhythmic": "暮花天・花發沁園春"
  }, 
  {
    "author": "陳亮", 
    "paragraphs": [
      "豔態遠幽，誰能潔淨爭妍。", 
      "淡抹疑濃，肯將自在求憐。", 
      "終嫌獨好，任毛嬙、西子差肩。", 
      "六郎塗涴，似和不似依然。", 
      "赫日如焚，諸餘只憑光鮮。", 
      "雨過風生，也應百事隨緣。", 
      "香須道地，對一池、著甚沈煙。", 
      "根株好在，淤泥白藕如椽。"
    ], 
    "rhythmic": "新荷葉"
  }, 
  {
    "author": "陳亮", 
    "paragraphs": [
      "未老金莖，些子正氣，東籬淡佇齊芳。", 
      "分頭添樣白，同菊幾般黃。", 
      "向閒處、須一一排行。", 
      "淺深饒間新妝。", 
      "那陶令，漉他誰酒，趁醒消詳。", 
      "況是此花開後，便蝶亂無花，管甚蜂忙。", 
      "你從今、採卻蜜成房。", 
      "秋英誠商量。", 
      "多少爲誰，甜得清涼。", 
      "待說破，長生真訣，要飽風霜。"
    ], 
    "rhythmic": "秋蘭香"
  }, 
  {
    "author": "陳亮", 
    "paragraphs": [
      "雪滿江頭，怪一枝不耐，還漏微陽。", 
      "詩人越樣眼淺，早自成章。", 
      "羣葩如繡，到那時、爭愛春長。", 
      "須知道，未通春信，是誰飽試風霜。", 
      "堪笑紅爐畫閣，問從來寒氣，損甚容光。", 
      "枝頭有花恁好，映帶新妝。", 
      "寒窗愁絕，嗅清芬、不料飢腸。", 
      "都緣是，此君小異，費他萬種消詳。"
    ], 
    "rhythmic": "漢宮春"
  }, 
  {
    "author": "陳亮", 
    "paragraphs": [
      "仙風透骨。", 
      "向夏葉叢中，春花重出。", 
      "駿發天香，不是世間尤物。", 
      "佔些空闊閒田地，共霜輪、伴他秋實。", 
      "淺非冷蕊，深非幽豔，中無倚握。", 
      "任拈取、龍涎篤耨。", 
      "兒女子看承，萬屈千屈。", 
      "做數珠見，刻畫毋鹽唐突。", 
      "不知幾樹欒團着，但口吻、非鳴雲室。", 
      "是耶非也，書生見識，聖賢心術。"
    ], 
    "rhythmic": "桂枝香"
  }, 
  {
    "author": "陳亮", 
    "paragraphs": [
      "錢王霸圖成時，多應是百年遺樹。", 
      "羞將高古，爲渠遮映，魚鹽調度。", 
      "且向空山，趁時多事，四垂盤踞。", 
      "算興衰坐閱，權奇磊塊，世間□，□斤斧。", 
      "又見當天明聖，便彈丸、也難分土。", 
      "一番整頓，舊家草木，新來雨露。", 
      "鐵石心腸，叫龍根幹，亭亭天柱。", 
      "縱茯苓下結，蔦蘿高際，怎堪攀附。"
    ], 
    "rhythmic": "水龍吟"
  }, 
  {
    "author": "陳亮", 
    "paragraphs": [
      "五百年間非一日，可堪只到今年。", 
      "雲龍欲化豔陽天。", 
      "從來耆舊傳，不博地行仙。", 
      "昨夜風聲何處度，典型猶在南山。", 
      "自憐不結傍時緣。", 
      "著鞭非我事，避路只渠賢。"
    ], 
    "rhythmic": "臨江仙"
  }, 
  {
    "author": "陳亮", 
    "paragraphs": [
      "鬧花深處層樓，畫簾半卷東風軟。", 
      "春歸翠陌，平莎茸嫩，垂楊金淺。", 
      "遲日催花，淡雲閣雨，輕寒輕暖。", 
      "恨芳菲世界，遊人未賞，都付與、鶯和燕。", 
      "寂寞憑高念遠。", 
      "向南樓、一聲歸雁。", 
      "金釵鬥草，青絲勒馬，風流雲散。", 
      "羅綬分香，翠綃封淚，幾多幽怨。", 
      "正銷魂，又是疏煙淡月，子規聲斷。"
    ], 
    "rhythmic": "水龍吟", 
    "tags": [
      "宋詞三百首"
    ]
  }, 
  {
    "author": "陳亮", 
    "paragraphs": [
      "瑣窗秋暮，夢高唐人困。", 
      "獨立西風萬千恨。", 
      "又檐花落處，滴碎空階，芙蓉院，無限秋容老盡。", 
      "枯荷催欲折，多少離聲，鎖斷天涯訴幽悶。", 
      "似蓬山去後，方士來時，揮粉淚、點點梨花香潤。", 
      "斷送得，人間夜霖鈴，更葉落梧桐，孤燈成暈。"
    ], 
    "rhythmic": "洞仙歌"
  }, 
  {
    "author": "陳亮", 
    "paragraphs": [
      "東風蕩揚輕雲縷。", 
      "時送蕭蕭雨。", 
      "水邊臺榭燕新歸。", 
      "一口香泥溼帶、落花飛。", 
      "海棠糝徑鋪香繡。", 
      "依舊成春瘦。", 
      "黃昏庭院柳啼鴉。", 
      "記得那人和月、折梨花。"
    ], 
    "rhythmic": "虞美人"
  }, 
  {
    "author": "陳亮", 
    "paragraphs": [
      "試燈天氣又春來。", 
      "難說是情懷。", 
      "寂寥聊似，揚州何遜，不爲江梅。", 
      "扶頭酒醒爐香炧，心緒未全灰。", 
      "愁人最是，黃昏前後，煙雨樓臺。"
    ], 
    "rhythmic": "眼兒媚"
  }, 
  {
    "author": "陳亮", 
    "paragraphs": [
      "花拂闌干柳拂空。", 
      "花枝綽約柳鬟鬆。", 
      "蝶翻淡碧低邊影，鶯囀濃香杪處風。", 
      "深院落，小簾櫳。", 
      "尋芳猶憶舊相逢。", 
      "橋邊攜手歸來路，踏皺殘花幾片紅。"
    ], 
    "rhythmic": "思佳客"
  }, 
  {
    "author": "陳亮", 
    "paragraphs": [
      "爽氣朝來卒未闌。", 
      "可能着我屋千間。", 
      "不須拄笏望西山。", 
      "柳外霎時征馬駿，沙頭盡日白鷗閒。", 
      "稱心容易足君歡。"
    ], 
    "rhythmic": "浣溪沙"
  }, 
  {
    "author": "陳亮", 
    "paragraphs": [
      "鏤刻黃金屋。", 
      "向炎天、薔薇水灑，淨瓶兒浴。", 
      "溼透生綃裙微褪，誰把琉璃藉玉。", 
      "更管甚、微涼生熟。", 
      "磊浪星兒無著處，喚青奴、記度新翻曲。", 
      "嬌不盡，ソ州竹。", 
      "一泓曲水鱗鱗蹙。", 
      "粉生紅、香臍皓腕，藕雙蓮獨。", 
      "拂掠烏雲新妝晚，無奈纖腰似束。", 
      "白篤耨、霞觴浮綠。", 
      "三島十州心在否，是天花、只怕凡心觸。", 
      "才亂墜，便簌簌。"
    ], 
    "rhythmic": "賀新郎"
  }, 
  {
    "author": "陳亮", 
    "paragraphs": [
      "暱暱駢頭語。", 
      "笑黃花、重陽去也，不成分數。", 
      "傾國容華隨時喚，依舊清歌妙舞。", 
      "苦未冷、都無星暑。", 
      "恰好良辰花共酒，鬥尊前、見在陽臺女。", 
      "朝共暮，定何許。", 
      "蓼紅徙倚明汀渚。", 
      "正蕭蕭、迎風夾岸，淡煙微雨。", 
      "篤耨龍涎燒未也，好向兒家祝取。", 
      "是有分、分工須與。", 
      "以色事人能幾好，願衾稠、無縫休離阻。", 
      "心一片，絲千縷。"
    ], 
    "rhythmic": "賀新郎"
  }, 
  {
    "author": "李", 
    "paragraphs": [
      "足跡半天下，家說在瓊州。", 
      "往來無定，蓬頭垢面任憎嫌。", 
      "揮掃筆頭萬字，貫穿胸中千古，不記受生年。", 
      "海角一相遇，緣契似從前。", 
      "鍾離歌，呂公篆，醉張顛。", 
      "恍如赤城龍鳳，來過我鯨仙。", 
      "笑我未離世網，不染箇中塵土，飢食困來眠。", 
      "擬問君家祖，兜率樂天天。"
    ], 
    "rhythmic": "水調歌頭"
  }, 
  {
    "author": "李", 
    "paragraphs": [
      "高皇神武，善駕馭豪英。", 
      "攘北狄，驅羣盜，命天膺。", 
      "救蒼生。", 
      "奈夢繞沙漠，隔溫情，屈和好，召大將，歸兵柄，列樞庭。", 
      "公指汴京。", 
      "威已振河洛，不顧身烹。", 
      "失一時機會，嗟左衽吾民。", 
      "痛岳家軍。", 
      "孰扶傾。", 
      "久沈冤憤，七十載，還復遇，帝王真。", 
      "表遺列，錫王號，日照臨。", 
      "激士心。", 
      "始識安劉計，寧禍己，是忠臣。", 
      "我乘傳，訪壁壘，想精明。", 
      "英氣懍然若在，仍題扁、昭揭天恩。", 
      "笑原頭芳草，一死不能春。", 
      "交怨人神。"
    ], 
    "rhythmic": "六州歌頭"
  }, 
  {
    "author": "楊炎正", 
    "paragraphs": [
      "寒眼亂空闊，客意不勝秋。", 
      "強呼斗酒，發興特上最高樓。", 
      "舒捲江山圖畫，應答龍魚悲嘯，不暇顧詩愁。", 
      "風露巧欺客，分冷入衣裘。", 
      "忽醒然，成感慨，望神州。", 
      "可憐報國無路，空白一分頭。", 
      "都把平生意氣，只作如今憔悴，歲晚若爲謀。", 
      "此意仗江月，分付與沙鷗。"
    ], 
    "rhythmic": "水調歌頭"
  }, 
  {
    "author": "楊炎正", 
    "paragraphs": [
      "杖屨覓春色，行遍大江西。", 
      "訪花問柳，都自無語欲成蹊。", 
      "不道七州三壘，今歲五風十雨，全是太平時。", 
      "徵轡晚乘月，漁釣夜垂絲。", 
      "詩書帥，坐圍玉，塵揮犀。", 
      "興方不淺，領袖風月過花期。", 
      "只恐梅梢青子，已露調羹消息，金鼎待公歸。", 
      "回首騰王閣，空對落霞飛。"
    ], 
    "rhythmic": "水調歌頭"
  }, 
  {
    "author": "楊炎正", 
    "paragraphs": [
      "父老一杯酒，爭勸史君留。", 
      "可憐桃李千樹，無語送歸舟。", 
      "聽得拈笙玉指，都把萬家遺愛，吹作許離愁。", 
      "倚醉袖紅溼，生怕夕陽流。", 
      "問君侯，今幾日，到東州。", 
      "還家時候，次第梅已暗香浮。", 
      "只恐道間驛使，先寄調羹消息，歸去總無由。", 
      "鼎鉉功名了，徐赴赤松遊。"
    ], 
    "rhythmic": "水調歌頭"
  }, 
  {
    "author": "楊炎正", 
    "paragraphs": [
      "買得一航月，醉臥出長安。", 
      "平堤千里過盡，楊柳綠陰間。", 
      "依約曉鶯啼處，認得南徐風物，客夢恍驚殘。", 
      "重到舊遊所，如把畫圖看。", 
      "英雄事，千古意，一憑闌。", 
      "惜今老矣，無復健筆寫江山。", 
      "天上人間知己，賴有使星郎宿，照映此塵寰。", 
      "準擬五湖去，爲乞釣魚竿。"
    ], 
    "rhythmic": "水調歌頭"
  }, 
  {
    "author": "楊炎正", 
    "paragraphs": [
      "把酒對斜陽，無語問西風。", 
      "胭脂何事，都做顏色染芙蓉。", 
      "放眼暮江千頃，中有離情萬斛，無處落徵鴻。", 
      "天在闌干角，人倚醉醒中。", 
      "千萬裏，江南北，浙西東。", 
      "吾生如寄，尚想三徑菊花叢。", 
      "誰是中州豪傑，借我五湖舟楫，去作釣漁翁。", 
      "故園且回首，此意莫匆匆。"
    ], 
    "rhythmic": "水調歌頭"
  }, 
  {
    "author": "楊炎正", 
    "paragraphs": [
      "一笛起城角，吹破小梅愁。", 
      "東風猶未，誰遣春信到吾州。", 
      "聞得東來千騎，鼓舞兒童竹馬，和氣與空浮。", 
      "桃李未陰處，準擬種千頭。", 
      "今太守，宋人物，晉風流。", 
      "政成談笑，不妨高興在南樓。", 
      "只恐蓬萊仙伯，合侍玉皇香案，難作寇恂留。", 
      "約住紫泥詔，憑軾且優遊。"
    ], 
    "rhythmic": "水調歌頭"
  }, 
  {
    "author": "楊炎正", 
    "paragraphs": [
      "踏碎九街月，乘醉出京華。", 
      "半生湖海，誰念今日老還家。", 
      "獨把瓦盆盛酒，自與漁樵分席，說伊政聲佳。", 
      "竹馬望塵去，倦客亦隨車。", 
      "聽薰風，清曉月，韻梅花。", 
      "人家十萬，說盡炎熱與諮嗟。", 
      "只恐棠陰未滿，已有楓宸趣召，歸路不容遮。", 
      "回首江邊柳，空著舊棲鴉。"
    ], 
    "rhythmic": "水調歌頭"
  }, 
  {
    "author": "楊炎正", 
    "paragraphs": [
      "春入臺門，又見染、柳絲新綠。", 
      "對此景，一年爲壽，一番添福。", 
      "莫怪鳳池頒詔晚，要教淮水恩波足。", 
      "聽邊民、千歲頌聲中，重重祝。", 
      "堂萱茂，庭枝馥。", 
      "歌倚扇，杯持玉。", 
      "共勸君一醉，滿斟醽醁。", 
      "今夜東風吹酒醒，明朝萬里騎黃鵠。", 
      "向九霞、光裏望宸輝，看除目。"
    ], 
    "rhythmic": "滿江紅"
  }, 
  {
    "author": "楊炎正", 
    "paragraphs": [
      "筆染相思，暗題盡、朱門白壁。", 
      "動離思、春生遠岸，煙銷殘日。", 
      "楊柳結成羅帶恨，海棠染就胭脂色。", 
      "想深情、幽怨繡屏間，雙鶒鸂。", 
      "春水綠，春山碧。", 
      "花有恨，酒無力。", 
      "對一奩愁思，九分孤寂。", 
      "寸寸錦腸渾欲斷，盈盈玉淚應偷滴。", 
      "倩東風、吹雁過江南，傳消息。"
    ], 
    "rhythmic": "滿江紅"
  }, 
  {
    "author": "楊炎正", 
    "paragraphs": [
      "壽酒如澠，拼一醉、勸君休惜。", 
      "君不記、濟河津畔，當年今夕。", 
      "萬丈文章光焰裏，一星飛墮從南極。", 
      "便御飛、乘興入京華，班鄉棘。", 
      "君不是，長庚白。", 
      "又不是，嚴陵客。", 
      "只應是，明主夢中良弼。", 
      "好把袖間經濟手，如今去補天西北。", 
      "等瑤池、侍宴夜歸時，騎箕翼。"
    ], 
    "rhythmic": "滿江紅"
  }, 
  {
    "author": "楊炎正", 
    "paragraphs": [
      "典盡春衣，也應是、京華倦客。", 
      "都不記，麴塵香霧，西湖南陌。", 
      "兒女別時和淚拜，牽衣曾問歸時節。", 
      "到歸來、稚子已成陰，空頭白。", 
      "功名事，雲霄隔。", 
      "英雄伴，東南拆。", 
      "對雞豚社酒，依然鄉國。", 
      "三徑不成陶令隱，一區未有揚雄宅。", 
      "問漁樵、學作生生涯，從今日。"
    ], 
    "rhythmic": "滿江紅", 
    "tags": [
      "西湖"
    ]
  }, 
  {
    "author": "楊炎正", 
    "paragraphs": [
      "風光開舊眼。", 
      "正梅雪初消，柳絲新染。", 
      "樓臺競裝點。", 
      "照金荷十里，珠簾齊卷。", 
      "湘弦楚管。", 
      "動香風、旌旗影轉。", 
      "望雲間，一點臺星飛下，洞天清晚。", 
      "爭看。", 
      "袖紅圍坐，舞翠回春，笑歌生暖。", 
      "歡聲正遠。", 
      "嬉遊意，未容懶。", 
      "恐絲綸趣召，清都仙伯，歸去朝天夜半。", 
      "倩邦人、挽取遨頭，醉扶玉腕。"
    ], 
    "rhythmic": "瑞鶴仙"
  }, 
  {
    "author": "楊炎正", 
    "paragraphs": [
      "十日狂風雨。", 
      "掃園林、紅香萬點，送春歸去。", 
      "獨有荼䕷開未到，留得一分春住。", 
      "早楊柳、趁晴飛絮。", 
      "可奈暖埃欺晝永，試薄羅衫子輕如霧。", 
      "驚舊恨，到眉宇。", 
      "東風臺榭知何處。", 
      "問燕鶯如今，尚有春光幾許。", 
      "可歡一年遊賞倦，放得無情露醑。", 
      "爲喚取、扇歌裙舞。", 
      "乞得風光遠兩眼，待爲君、滿把金盃舉。", 
      "扶醉玉，伴揮麈。"
    ], 
    "rhythmic": "賀新郎"
  }, 
  {
    "author": "楊炎正", 
    "paragraphs": [
      "夢裏驂鸞馭。", 
      "望蓬萊不遠，翩然被風吹去。", 
      "吹到楚樓煙月上，不記人間何處。", 
      "但疑是、蓬壺別所。", 
      "縹緲霓裳天女隊，奉一仙、滿把流霞舉。", 
      "如喚我，醉中舞。", 
      "醉醒夢覺知何許。", 
      "問瀟湘今日，誰與主盟尊俎。", 
      "無限青春難老意，擬倩管絃寄與。", 
      "待新築沙堤穩步。", 
      "萬里雲霄都歷遍，卻依前、流水桃源路。", 
      "留此筆，爲君賦。"
    ], 
    "rhythmic": "賀新郎"
  }, 
  {
    "author": "楊炎正", 
    "paragraphs": [
      "漢天雲靜，望一星飛過，湘南湘北。", 
      "當是郴山猿鶴夢，喚起日邊消息。", 
      "羽扇綸巾，浩然乘興，此意無人識。", 
      "扁舟千里，但聞清夜橫笛。", 
      "記得天上人間，去年今日，曾作稱觴客。", 
      "明月風煙依舊似，只覺蓬萊懸隔。", 
      "更恐明朝，詔黃飛下，趣駕沖霄翼。", 
      "袞衣劍履，望公長在南極。"
    ], 
    "rhythmic": "念奴嬌"
  }, 
  {
    "author": "楊炎正", 
    "paragraphs": [
      "杏花楊柳，對東風染盡、一年春色。", 
      "彈壓煙光三萬頃，誰識清都仙伯。", 
      "夜泛銀潢，手移星緯，飛墮從天闕。", 
      "御風乘興，偶然身到鄉國。", 
      "二年人樂昇平，舞臺歌榭，處處紅牙拍。", 
      "壽酒千觴斟不盡，一醉何妨今夕。", 
      "更約明年，鳳凰遲上，去作稱觴客。", 
      "梅花折得，贈君調鼎消息。"
    ], 
    "rhythmic": "念奴嬌"
  }, 
  {
    "author": "楊炎正", 
    "paragraphs": [
      "芙蓉開了，春未江梅透。", 
      "小小東風弄晴晝。", 
      "把萬家和氣，吹入笙歌，爐薰裏，都與慈闈做壽。", 
      "黃堂今日貴，自著萊衣，捧勸金船十分酒。", 
      "願從今，江海上，日日韶華桃李逕，總爲人間種就。", 
      "但看取、天邊老人星，有一點臺星，共光南鬥。"
    ], 
    "rhythmic": "洞仙歌"
  }, 
  {
    "author": "楊炎正", 
    "paragraphs": [
      "帶湖佳處，彷彿真蓬島。", 
      "曾對金樽伴芳草。", 
      "見桃花流水，別是春風，笙歌裏，誰信東君曾老。", 
      "功名都莫問，總是神仙，買斷風光鎮長好。", 
      "但如今，經國手，袖裏偷閒，天不管、怎得關河事了。", 
      "待貌取、精神上凌煙，卻旋買扁舟，歸來聞早。"
    ], 
    "rhythmic": "洞仙歌"
  }, 
  {
    "author": "楊炎正", 
    "paragraphs": [
      "思歸時節，乍寒天氣，總是離人愁緒。", 
      "夜來無奈被西風，更吹作、一簾秋雨。", 
      "征衫拂淚，闌干倚醉，羞對黃花無語。", 
      "寄書除是雁來時，又只恐、書成雁去。"
    ], 
    "rhythmic": "鵲橋仙"
  }, 
  {
    "author": "楊炎正", 
    "paragraphs": [
      "築成臺榭，種成花柳，更又教成歌舞。", 
      "不知誰爲帶湖仙，收拾盡、壺天風露。", 
      "閒中得味，酒中得趣，只恐天還也妒。", 
      "青山縱買萬千重，遮不斷、詔書來路。"
    ], 
    "rhythmic": "鵲橋仙"
  }, 
  {
    "author": "楊炎正", 
    "paragraphs": [
      "離恨做成春夜雨。", 
      "添得春江，劃地東流去。", 
      "弱柳系船都不住。", 
      "爲君愁絕聽鳴櫓。", 
      "君到南徐芳草渡。", 
      "想得尋春，依舊當年路。", 
      "後夜獨憐回首處。", 
      "亂山遮隔無重數。"
    ], 
    "rhythmic": "蝶戀花"
  }, 
  {
    "author": "楊炎正", 
    "paragraphs": [
      "點檢笙歌多釀酒。", 
      "不放東風，獨自迷楊柳。", 
      "院院翠陰停永晝。", 
      "曲欄隨處堪垂手。", 
      "昨日解酲今夕又。", 
      "消得情懷，長被春僝僽。", 
      "門外馬嘶人去後。", 
      "亂紅不管花消瘦。"
    ], 
    "rhythmic": "蝶戀花"
  }, 
  {
    "author": "楊炎正", 
    "paragraphs": [
      "萬點飛花愁似雨。", 
      "峭殺輕寒，不會留春住。", 
      "滿地亂紅風掃聚。", 
      "只教燕子銜將去。", 
      "獨倚闌干閒自覷。", 
      "深院無人，行到無情處。", 
      "簾外絲絲楊柳舞。", 
      "又還裝點人情緒。"
    ], 
    "rhythmic": "蝶戀花"
  }, 
  {
    "author": "楊炎正", 
    "paragraphs": [
      "五雲縹緲。", 
      "朝退金門曉。", 
      "歸未穩，傳宣到。", 
      "龍樓陪夕宴，鳳沼吟春草。", 
      "人間世，誰知自有蓬萊島。", 
      "一杯宜勸了。", 
      "換得天顏笑。", 
      "人不老，春長好。", 
      "從今千百歲，總是中書考。", 
      "瑤池會，金盤剩薦安期棗。"
    ], 
    "rhythmic": "千秋歲"
  }, 
  {
    "author": "楊炎正", 
    "paragraphs": [
      "風西起。", 
      "又老盡籬花，寒輕香細。", 
      "漫題紅葉，句裏意誰會。", 
      "長天不恨江南遠，苦恨無書寄。", 
      "最相思，盤桔千枚，膾鱸十尾。", 
      "鴻雁阻歸計。", 
      "算愁滿離腸，十分豈止。", 
      "倦倚闌干，顧影在天際。", 
      "凌煙圖畫青山約，總是浮生事。", 
      "判從今，買取朝醒夕醉。"
    ], 
    "rhythmic": "玉人歌"
  }, 
  {
    "author": "楊炎正", 
    "paragraphs": [
      "邂逅開尊，眼中有個人纖軟。", 
      "袖羅輕轉。", 
      "玉腕回春暖。", 
      "韻處無多，只惱人腸斷。", 
      "詞將半。", 
      "近前相勸。", 
      "撲撲清香滿。"
    ], 
    "rhythmic": "點絳脣"
  }, 
  {
    "author": "楊炎正", 
    "paragraphs": [
      "水載離懷，暮帆吹月寒欺酒。", 
      "楚梅春透。", 
      "忍放持杯手。", 
      "莫唱陽關，免溼盈盈袖。", 
      "君行後。", 
      "那人消瘦。", 
      "不惱詩腸否。"
    ], 
    "rhythmic": "點絳脣"
  }, 
  {
    "author": "楊炎正", 
    "paragraphs": [
      "東風寂。", 
      "垂楊舞困春無力。", 
      "春無力。", 
      "落紅不管，杏花狼籍。", 
      "斷腸芳草萋萋碧。", 
      "新來怪底相思極。", 
      "相思極。", 
      "冷煙池館，又將寒食。"
    ], 
    "rhythmic": "秦樓月・憶秦娥"
  }, 
  {
    "author": "楊炎正", 
    "paragraphs": [
      "楊柳籠煙嫋嫩黃。", 
      "桃花蘸水染紅香。", 
      "薄羅衫子日初長。", 
      "飲盡東風三百盞，醉來愁斷幾回腸。", 
      "教人獨自遣風光。"
    ], 
    "rhythmic": "浣溪沙"
  }, 
  {
    "author": "楊炎正", 
    "paragraphs": [
      "三逕閒情傲落霞。", 
      "五湖高興不浮家。", 
      "自斟北斗浸丹砂。", 
      "閒把胸中千澗壑，撰成醉處一生涯。", 
      "雪樓風月篆崗花。"
    ], 
    "rhythmic": "浣溪沙"
  }, 
  {
    "author": "楊炎正", 
    "paragraphs": [
      "尊前未語眉先皺。", 
      "只把橫波斜溜。", 
      "此意問春知否。", 
      "蝶困蜂兒瘦。", 
      "𦟂膎呷丁些來酒。", 
      "越會把人僝僽。", 
      "有個約伊時候。", 
      "夢裏來相就。"
    ], 
    "rhythmic": "桃源憶故人"
  }, 
  {
    "author": "楊炎正", 
    "paragraphs": [
      "宿鷺棲身，飛鴻點淚，不堪更是重陽到。", 
      "一襟無處著淒涼。", 
      "倚闌堪盡斜陽倒。", 
      "瘦減難豐，悲傷易老，淡觴消得黃花笑。", 
      "畫眉人去玉篦存，濃愁如黛憑誰掃。"
    ], 
    "rhythmic": "踏莎行"
  }, 
  {
    "author": "楊炎正", 
    "paragraphs": [
      "月明如晝。", 
      "占斷小樓供把酒。", 
      "入眼人人。", 
      "如月精神更有情。", 
      "大家休睡。", 
      "留到天明和月醉。", 
      "生怕醒來。", 
      "月到波心憶酒媒。"
    ], 
    "rhythmic": "減字木蘭花"
  }, 
  {
    "author": "楊炎正", 
    "paragraphs": [
      "金蓮照夜紅，玉腕扶春碧。", 
      "曲妙遏雲行，人好欺花色。", 
      "歡生酒面濃，笑染爐香溼。", 
      "飲盡十玻璃，月墮東方白。"
    ], 
    "rhythmic": "生查子"
  }, 
  {
    "author": "楊炎正", 
    "paragraphs": [
      "生紫衫兒。", 
      "影金領子，著得偏宜。", 
      "步穩金蓮，香薰紈扇，舞轉花枝。", 
      "捧杯更著�僥n。", 
      "唱一個、新行耍詞。", 
      "玉骨冰肌，好天良夜，怎不憐伊。"
    ], 
    "rhythmic": "柳梢青"
  }, 
  {
    "author": "楊炎正", 
    "paragraphs": [
      "江湖萬里徵鴻。", 
      "再相逢。", 
      "多少風煙摸在、笑談中。", 
      "歌裙醉。", 
      "羅巾淚。", 
      "別愁濃。", 
      "瘦減腰圍不礙、帶金重。"
    ], 
    "rhythmic": "相見歡"
  }, 
  {
    "author": "楊炎正", 
    "paragraphs": [
      "露珠點點欲團霜。", 
      "分冷與紗窗。", 
      "錦書不到腸斷，煙水隔茫茫。", 
      "徵燕盡，塞鴻翔。", 
      "睇風檣。", 
      "闌干曲處，又是一番，倚盡斜陽。"
    ], 
    "rhythmic": "訴衷情"
  }, 
  {
    "author": "楊炎正", 
    "paragraphs": [
      "豹尾班中，誰一似、神仙冠玉。", 
      "認得是、當年唱第，鬥間星宿。", 
      "萬卷平生都看了，如今剗地無書讀。", 
      "向雲霄、去路有行堤，沙新築。", 
      "黃封酒，生朝祿。", 
      "金縷唱，生朝曲。", 
      "且通宵一醉，剩裁紅燭。", 
      "待做太平真宰相，黑頭坐對三槐綠。", 
      "問恁時、猶有甚除書，長生籙。"
    ], 
    "rhythmic": "滿江紅"
  }, 
  {
    "author": "俞灝", 
    "paragraphs": [
      "欲問東君，爲誰重到江頭路。", 
      "斷橋薄暮。", 
      "香透溪雲渡。", 
      "細草平沙，愁入凌波步。", 
      "今何許。", 
      "怨春無語。", 
      "片片隨流水。"
    ], 
    "rhythmic": "點絳脣"
  }, 
  {
    "author": "連久道", 
    "paragraphs": [
      "陣鴻驚處。", 
      "一網沈江渚。", 
      "落葉亂風和細雨。", 
      "撥棹不如歸去。", 
      "蘆花輕泛微瀾。", 
      "蓬窗獨自清閒。", 
      "一覺遊仙好夢，任它竹冷鬆寒。"
    ], 
    "rhythmic": "清平樂"
  }, 
  {
    "author": "趙師", 
    "paragraphs": [
      "江南春早。", 
      "春到南枝花更好。", 
      "不比尋常。", 
      "深著胭脂學弄妝。", 
      "壽陽開宴。", 
      "拂拂紅霞生酒面。", 
      "從此溪橋。", 
      "步障翻騰著絳綃。"
    ], 
    "rhythmic": "減字木蘭花"
  }, 
  {
    "author": "宋先生", 
    "paragraphs": [
      "氣隨神，神隨氣。", 
      "神氣相隨，透入泥丸裏。", 
      "長把金關牢鎖閉。", 
      "捉得金晶，暗地添歡喜。", 
      "下辛勤，鬚髮志。", 
      "十二時中，莫把工夫棄。", 
      "陰盡陽全神出體。", 
      "功行成時，名列神仙位。"
    ], 
    "rhythmic": "蘇幕遮"
  }, 
  {
    "author": "宋先生", 
    "paragraphs": [
      "真人本是凡人做，悟者何難。", 
      "名利如山。", 
      "隔斷神仙路往還。", 
      "謝師指教生死限，長在心間。", 
      "長在心間。", 
      "十二時中不暫閒。"
    ], 
    "rhythmic": "醜奴兒・採桑子"
  }, 
  {
    "author": "宋先生", 
    "paragraphs": [
      "速速修行，惜取身中，無價□珍。", 
      "把金烏玉兔，爐中煉用，陰陽造化，養就陽神。", 
      "虎嘯龍吟丹田裏，頂內時時仙樂聲。", 
      "泥丸裏，烹煎水火，鉛汞成真。", 
      "夜來端坐澄心神。", 
      "見真人顏貌新。", 
      "用河車搬載，充開牛鬥，星辰潔皎，光射分明。", 
      "服了刀圭功成後，自知道、仙班有姓名。", 
      "諸仙請，待玉皇宣至，朝拜三清。"
    ], 
    "rhythmic": "沁園春"
  }, 
  {
    "author": "宋先生", 
    "paragraphs": [
      "七返還丹人怎曉，曉後有何難。", 
      "夜靜存神向內觀。", 
      "神水滿泥丸。", 
      "搬運金精無夜晝，呼吸不曾閒。", 
      "功行成時出世寰。", 
      "名姓列仙班。"
    ], 
    "rhythmic": "武陵春"
  }, 
  {
    "author": "宋先生", 
    "paragraphs": [
      "虎繞龍蟠功最妙，交會在丹田。", 
      "爐鼎烹煎火自然。", 
      "日月煉爲先。", 
      "認取坎離爲造化，真氣要還源。", 
      "向已澄靜坐內觀。", 
      "九轉煉成丹。"
    ], 
    "rhythmic": "武陵春"
  }, 
  {
    "author": "宋先生", 
    "paragraphs": [
      "河車怎敢停留住，搬入泥丸。", 
      "水火烹煎。", 
      "一粒丹砂鍊汞鉛。", 
      "金丹大藥人人有，只要心堅。", 
      "休說閒言。", 
      "不走陽精便是仙。"
    ], 
    "rhythmic": "醜奴兒・採桑子"
  }, 
  {
    "author": "宋先生", 
    "paragraphs": [
      "因師傳說朝元理，晝夜功勤。", 
      "煉煅成真。", 
      "偷得陰陽共半斤。", 
      "壺中天地何曾夜，四季長春。", 
      "洞裏光陰。", 
      "交我如何與世論。"
    ], 
    "rhythmic": "醜奴兒・採桑子"
  }, 
  {
    "author": "宋先生", 
    "paragraphs": [
      "夜來子後披衣坐，心定神清。", 
      "見個真人。", 
      "臉似胭脂體似銀。", 
      "爐中火焰炎炎起，紫氣騰騰。", 
      "一粒丹成。", 
      "管取飛昇上帝京。"
    ], 
    "rhythmic": "醜奴兒・採桑子"
  }, 
  {
    "author": "宋先生", 
    "paragraphs": [
      "金丹只在自身中。", 
      "真水火、煉成功。", 
      "因遇呂仙公。", 
      "識返本、還元祖宗。", 
      "陽全陰盡，神光現處，認得自真容。", 
      "名姓列仙宮。", 
      "已跳出、乾坤世籠。"
    ], 
    "rhythmic": "太常引"
  }, 
  {
    "author": "宋先生", 
    "paragraphs": [
      "二氣工夫，河車搬入崑崙腦。", 
      "世人誰曉。", 
      "此是玄元道。", 
      "存得陽精，年老身不老。", 
      "三田飽。", 
      "行動都了。", 
      "拂袖遊蓬島。"
    ], 
    "rhythmic": "點絳脣"
  }, 
  {
    "author": "宋先生", 
    "paragraphs": [
      "這個工夫，因師傳授知元祖。", 
      "論甚子午。", 
      "說甚龍和虎。", 
      "只在目前，明有神仙路。", 
      "速修取。", 
      "有朝歸去。", 
      "消了陰司簿。"
    ], 
    "rhythmic": "點絳脣"
  }, 
  {
    "author": "宋先生", 
    "paragraphs": [
      "真水火，謝師傳。", 
      "黑鉛紅汞鼎中煎。", 
      "現神光，滿目前。", 
      "丹砂就，是神仙。", 
      "金鼎捉住壽同天。", 
      "待功成，玉帝宣。"
    ], 
    "rhythmic": "搗練子"
  }, 
  {
    "author": "宋先生", 
    "paragraphs": [
      "說甚坎離龍共虎，休言火候周天。", 
      "陽精不走自神全。", 
      "雙關明有路，直上至泥丸。", 
      "牢鎖金關並玉戶，日魂月魄烹煎。", 
      "三宮都滿體牢堅。", 
      "陽神朝上帝，永劫作天仙。"
    ], 
    "rhythmic": "臨江仙"
  }, 
  {
    "author": "宋先生", 
    "paragraphs": [
      "金公本是乾家子，住在坤宮。", 
      "真虎真龍。", 
      "吃盡三尸及九蟲。", 
      "丹砂鍛鍊泥丸裏，赫赫長紅。", 
      "一日成功。", 
      "直見三清太上公。"
    ], 
    "rhythmic": "醜奴兒・採桑子"
  }, 
  {
    "author": "宋先生", 
    "paragraphs": [
      "我有一張琴。", 
      "隨坐隨行。", 
      "無弦勝似有絃聲。", 
      "欲對人前彈一曲，不遇知音。", 
      "夜靜響琤轟。", 
      "神鬼俱驚。", 
      "驚天動地若雷鳴。", 
      "只候功成歸去後，攜向蓬瀛。"
    ], 
    "rhythmic": "浪淘沙"
  }, 
  {
    "author": "張", 
    "paragraphs": [
      "綠雲影裏，把明霞織就，千重文繡。", 
      "紫膩紅嬌扶不起，好是未開時候。", 
      "半怯春寒，半便晴色，養得胭脂透。", 
      "小亭人靜，嫩鶯啼破清晝。", 
      "猶記攜手芳陰，一枝斜戴，嬌豔波雙秀。", 
      "小語輕憐花總見，爭得似花長久。", 
      "醉淺休歸，夜深同睡，明日還相守。", 
      "免教春去，斷腸空歡詩瘦。"
    ], 
    "rhythmic": "念奴嬌"
  }, 
  {
    "author": "張", 
    "paragraphs": [
      "孤棹溯霜月，遠過闔閭城。", 
      "系船楊柳橋畔，吹袖晚寒輕。", 
      "百尺層臺重上，萬事紅塵一夢，回首幾周星。", 
      "風調信衰減，親舊總雕零。", 
      "認羣峯，尋四塔，半煙橫。", 
      "平生感慨，況逢佳處輒銷凝。", 
      "休說當時雕輦，不見後來遊鹿，斜照水空明。", 
      "猛把畫闌拍，飛雁兩三聲。"
    ], 
    "rhythmic": "水調歌頭"
  }, 
  {
    "author": "張", 
    "paragraphs": [
      "忠肝貫日月，浩氣抉雲霓。", 
      "詩書名帥，談笑果勝棘門兒。", 
      "牛弩旁穿七札，虎將分行十道，先解近城圍。", 
      "一騎夜飛火，捷奏上天墀。", 
      "暢皇威，宣使指，領全師。", 
      "襄陽耆舊，請公直過洛之西。", 
      "簞食歡呼迎處，已脫氈裘左衽，遠著舊藏衣。", 
      "笳鼓返京闕，風采震華夷。"
    ], 
    "rhythmic": "水調歌頭"
  }, 
  {
    "author": "張", 
    "paragraphs": [
      "喜秋回霽宇，倩涼露、洗炎飆。", 
      "被鵲誤仙盟，經年恨阻，銀漢迢迢。", 
      "牛閒更停弄杼，趁佳期、華幄傍星橋。", 
      "授玉鸞騫霧靄，贈綃龍戲花嬌。", 
      "歡娛回首是明朝。", 
      "未別已魂銷。", 
      "想翠軛珠輪，歸途望斷，鬥轉斜勺。", 
      "人間易離易遇，盡勝如、天上各雲霄。", 
      "攜去一梳水月，巧樓猶醉笙簫。"
    ], 
    "rhythmic": "木蘭花慢"
  }, 
  {
    "author": "張鎡", 
    "paragraphs": [
      "年年三月二，是居士、始生朝。", 
      "念綠鬢功名，初心已負，難報劬勞。", 
      "天留帝城勝處，匯平湖、遠岫碧岧嶢。", 
      "竹色詩書燕几，柳陰桃杏橫橋。", 
      "西鄰東舍不難招。", 
      "大半是漁樵。", 
      "任翁媼歡呼，兒孫歌笑，野具村醪。", 
      "醉來便隨鶴舞，看清風、送月過鬆梢。", 
      "百歲因何快樂，盡從心底逍遙。"
    ], 
    "rhythmic": "木蘭花慢"
  }, 
  {
    "author": "張", 
    "paragraphs": [
      "駕飆車直上，絳衣惹、彩雲輕。", 
      "過寶樹千峯，東逾綠海，宮殿崢嶸。", 
      "檐楹萬花燦倚，映階層、十二總雕瓊。", 
      "劍佩簪裳衛肅，序班真輔仙卿。", 
      "瑤京。", 
      "誰解有神升。", 
      "爲密授玄經。", 
      "拜九光霞裏，輪金日耀，丹篆符明。", 
      "龍鸞再催羽仗，報帝皇、新御紫陽城。", 
      "歸路梅花弄玉，數聲月冷風清。"
    ], 
    "rhythmic": "木蘭花慢"
  }, 
  {
    "author": "張", 
    "paragraphs": [
      "這番真個休休，夢中深謝仙翁教。", 
      "浮生幻境，向來識破，那堪又老。", 
      "苦我身心，順他眼耳，思量顛倒。", 
      "許多時打鬨，鮎魚上竹，被人弄、知多少。", 
      "解放微官繫縛，似籠檻、猿歸林草。", 
      "雲山有約，兒孫無債，爲誰煩惱。", 
      "自古高賢，急流勇退，直須聞早。", 
      "把憂煎換取，長伸腳睡，大開口笑。"
    ], 
    "rhythmic": "水龍吟"
  }, 
  {
    "author": "張", 
    "paragraphs": [
      "暖風回，芳意動，吹破凍雲凝。", 
      "春到南湖，檢校舊花徑。", 
      "手栽一色紅梅，香籠十畝，忍輕負、酒腸詩興。", 
      "小亭憑。", 
      "幾多月魄□□，重重亂林影。", 
      "卻憶年時，同醉正同詠。", 
      "問公白玉堂前，何如來聽，玉龍噴、碧溪煙冷。"
    ], 
    "rhythmic": "祝英臺近"
  }, 
  {
    "author": "張", 
    "paragraphs": [
      "玉照梅開，三百樹、香雲同色。", 
      "光搖動、一川銀浪，九霄珂月。", 
      "幸遇勳華時世好，歡娛況是張燈夕。", 
      "更不邀、名勝賞東風，真堪惜。", 
      "盤誥手，春秋筆。", 
      "今內相，斯文伯。", 
      "肯閒紆軒蓋，遠過泉石。", 
      "奇事人生能幾見，清尊花畔須教側。", 
      "到鳳池、卻欲醉鷗邊，應難得。"
    ], 
    "rhythmic": "滿江紅"
  }, 
  {
    "author": "張", 
    "paragraphs": [
      "公爲時生，才真是、禁中頗牧。", 
      "擎天手、十年猶在，未應藏縮。", 
      "說項無人堪歡息，瞻韓有意應恢復。", 
      "用真儒、同建太平功，心相屬。", 
      "忠與孝，榮和辱。", 
      "武昌柳，南湖竹。", 
      "一簞瓢非欠，萬鍾非足。", 
      "知命何曾懷喜慍，輕身豈爲幹名祿。", 
      "看可汗生縛洗煙塵，機神速。"
    ], 
    "rhythmic": "滿江紅"
  }, 
  {
    "author": "張", 
    "paragraphs": [
      "城畔芙蓉，愛吹晴映水，光照園廬。", 
      "清霜乍雕岸柳，風景偏殊。", 
      "登樓念遠，望越山、青補林疏。", 
      "人正在，秋風亭上，高情遠解知無。", 
      "江南久無豪氣，看規恢意概，當代誰如。", 
      "乾坤盡歸妙用，何處非予。", 
      "騎鯨浪海，更那須、採菊思鱸。", 
      "應會得，文章事業，從來不在詩書。"
    ], 
    "rhythmic": "漢宮春"
  }, 
  {
    "author": "張鎡", 
    "paragraphs": [
      "宿雨初乾，舞梢煙瘦金絲嫋。", 
      "嫩雲扶日破新晴，舊碧尋芳草。", 
      "幽徑蘭芽尚小。", 
      "怪今年、春歸太早。", 
      "柳塘花院，萬朵紅蓮，一宵開了。", 
      "梅雪翻空，忍教輕趁東風老。", 
      "粉圍香陣擁詩仙，戰退春寒峭。", 
      "現樂歌彈鬧曉。", 
      "宴親寶、團圞同笑。", 
      "醉歸時候，月過珠樓，參橫蓬島。"
    ], 
    "rhythmic": "燭影搖紅"
  }, 
  {
    "author": "張鎡", 
    "paragraphs": [
      "看了梅花去。", 
      "要東風、攀翻飛雪，與君同賦。", 
      "海內從來天際眼，一笑平窺千古。", 
      "待翦盡、燭花紅吐。", 
      "久矣南湖無此客，似喬松、萬丈凌霄舉。", 
      "飛欬唾，掃塵土。", 
      "承平氣象森眉宇。", 
      "想天家、驂鸞洞裏，細煙冰霧。", 
      "我亦秦關歸未得，誰念干將醉扶。", 
      "拼良夜、敧橫冠屨。", 
      "莫歡瀟湘居尚遠，擁戎軺萬騎鳴笳鼓。", 
      "雲正鎖，汴京路。"
    ], 
    "rhythmic": "賀新郎"
  }, 
  {
    "author": "張", 
    "paragraphs": [
      "邂逅非專約。", 
      "記當年、林堂對竹，豔歌春酌。", 
      "一笑乘鸞明月影，餘事丹青麟閣。", 
      "待宇宙、長繩穿卻。", 
      "念我中原空有夢，渺風塵、萬里迷長樂。", 
      "愁易老，欠靈藥。", 
      "別來幾度霜天鶚。", 
      "壓紛紛、吞腥啄腐，狗偷烏攫。", 
      "東晉風流兼慷慨，公自陽春有腳。", 
      "妙悟處、不存毫髮。", 
      "何日相從雲水去，看精神峭緊芝田鶴。", 
      "書壯語，遍巖壑。"
    ], 
    "rhythmic": "賀新郎"
  }, 
  {
    "author": "張鎡", 
    "paragraphs": [
      "喜濃寒乍退。", 
      "風共日、已作深春天氣。", 
      "輕車載歌吹。", 
      "選名坊閒玩，落梅穠李。", 
      "無端雨細。", 
      "動清愁、聊成淺醉。", 
      "悵年時、攜手同來，笑裏繡簾斜倚。", 
      "佳節匆匆又至。", 
      "撫事驚心，忍堪重記。", 
      "闌情倦意。", 
      "行不是，坐不是。", 
      "悶歸來，已早遊人回盡，燈暗重門欲閉。", 
      "念歡娛、最是今宵，怎知恁地。"
    ], 
    "rhythmic": "瑞鶴仙"
  }, 
  {
    "author": "張鎡", 
    "paragraphs": [
      "領千巖萬壑豈無人，惟欠稼軒來。", 
      "正鬆梧秋到，旌旗風動，樓觀雄開。", 
      "俯檻何勞一笑，瀚海蕩纖埃。", 
      "餘事了鳧騖，閒命尊罍。", 
      "江左風流舊話，想登臨浩嘆，白骨蒼苔。", 
      "把龍韜藏去，遊戲且蓬萊。", 
      "念鄉關、偏憐霜鬢，愛盛名、何似展真才。", 
      "懷公處，夜深凝望、雲漢星迴。"
    ], 
    "rhythmic": "八聲甘州"
  }, 
  {
    "author": "張", 
    "paragraphs": [
      "對黃花猶自滿庭開，那恨過重陽。", 
      "憑闌干醉袖，依依晚日，飄動寒香。", 
      "自嘆平生豪縱，歌笑幾千場。", 
      "白髮欺人早，多似清霜。", 
      "誰信心情都懶，但禪龕道室，黃卷僧牀。", 
      "把偎紅調粉，拋擲向他芳。", 
      "□喚汝、東山歸去，正燈明、鬆戶竹籬旁。", 
      "關門睡，儘教人道，癡鈍何妨。"
    ], 
    "rhythmic": "八聲甘州"
  }, 
  {
    "author": "張", 
    "paragraphs": [
      "飛來冰雪冷無聲。", 
      "可中庭。", 
      "骨毛清。", 
      "臥看東南，和露兩三星。", 
      "驀地神遊天上去，呼綵鳳，駕雲駢。", 
      "望舒宮殿玉崢嶸。", 
      "桂千層。", 
      "寶香凝。", 
      "搗藥仙童，邀我論長生。", 
      "一笑歸來人未睡，花送影，上窗櫺。"
    ], 
    "rhythmic": "江城子"
  }, 
  {
    "author": "張", 
    "paragraphs": [
      "拂拂春風生草際。", 
      "新晴萬景供遊戲。", 
      "鷗鷺飛來斜照裏。", 
      "金和翠。", 
      "分明畫出真山水。", 
      "遮個漁翁無慍喜。", 
      "乾坤都在烏蓬底。", 
      "一曲高歌千古意。", 
      "閒來睡。", 
      "從教月到花汀外。"
    ], 
    "rhythmic": "漁家傲"
  }, 
  {
    "author": "張", 
    "paragraphs": [
      "嘆流光迅景，百年間、能醉幾中秋。", 
      "正悽蛩響砌，驚烏翻樹，煙淡蘋洲。", 
      "誰喚金輪出海，不帶一雲浮。", 
      "才上青林頂，俄轉珠樓。", 
      "人老歡情已減，料素娥信我，不爲閒愁。", 
      "念幾番清夢，常是故鄉留。", 
      "倩風前、數聲橫管，叫玉鸞、騎向碧空遊。", 
      "誰能顧，黍炊榮利，蟻戰仇讎。"
    ], 
    "rhythmic": "八聲甘州"
  }, 
  {
    "author": "張", 
    "paragraphs": [
      "清明初過後，正空翠、靄晴鮮。", 
      "念水際樓臺，城隅花柳，春意無邊。", 
      "清時自多暇日，看連鑣、飛蓋擁羣賢。", 
      "朱邸橫經滿坐，紫微淵思如泉。", 
      "高情那更屬雲天。", 
      "語笑雜歌弦。", 
      "向啼鴂聲中，落紅影裏，忍負芳年。", 
      "浮生轉頭是夢，恐他時、高會卻難全。", 
      "快意淋浪醉墨，要令海內喧傳。"
    ], 
    "rhythmic": "木蘭花慢"
  }, 
  {
    "author": "張鎡", 
    "paragraphs": [
      "東吳名勝，有高樓直在，浮雲齊處。", 
      "十二闌干邀遠望，歷歷斜陽煙樹。", 
      "香徑人稀，屧廊山繞，往事今何許。", 
      "一天和氣，爲誰吹散疏雨。", 
      "知是蘭省星郎，朱輪森戟，與風光爲主。", 
      "暇日登攜多雅緻，容我追隨臨賦。", 
      "小宴重開，晚寒初勁，還下危梯去。", 
      "燭花紅墜，瑞堂猶按歌舞。"
    ], 
    "rhythmic": "念奴嬌"
  }, 
  {
    "author": "張鎡", 
    "paragraphs": [
      "蓼汀側。", 
      "朝靄依依弄色。", 
      "知何許、湘女淡妝，羽節飛來帶秋碧。", 
      "輕裙素綃織。", 
      "誰與明璫競飾。", 
      "無言處、相與溯回，應有柔情正堆積。", 
      "當年駐香鷁。", 
      "記草媚羅裙，波映文席。", 
      "□□□□□□摘。", 
      "□□□□□，□□□□，斜陽返照暮雨溼。", 
      "愛天際涼入。", 
      "愁寂。", 
      "念疇昔。", 
      "謾太華峯頂，幽夢尋覓。", 
      "爾今兩鬢如花白。", 
      "但一線才思，半星心力。", 
      "新詞奇句，便做有，怎道得。"
    ], 
    "rhythmic": "蘭陵王"
  }, 
  {
    "author": "張鎡", 
    "paragraphs": [
      "曉來閒立回塘。", 
      "一襟香。", 
      "玉颭雲松風外、數枝涼。", 
      "相併渾如私語，惱人腸。", 
      "飛去方知白鷺、在花旁。"
    ], 
    "rhythmic": "烏夜啼"
  }, 
  {
    "author": "張", 
    "paragraphs": [
      "野菊亭亭爭秀。", 
      "閒伴露荷風柳。", 
      "淺碧小開花，誰摘誰看誰嗅。", 
      "知否。", 
      "知否。", 
      "不入東籬杯酒。"
    ], 
    "rhythmic": "如夢令"
  }, 
  {
    "author": "張", 
    "paragraphs": [
      "翠鬢佩明珂。", 
      "度紋波。", 
      "親到曾入夢，聽雲和。", 
      "洞庭香、隨月影來過。", 
      "無塵土、敢涴弓羅。", 
      "正似夢時風韻、更嬌多。"
    ], 
    "rhythmic": "失調名", 
    "tags": [
      "洞庭湖"
    ]
  }, 
  {
    "author": "張", 
    "paragraphs": [
      "芳叢簇簇水濱生。", 
      "勾引午風清。", 
      "六花大似天邊雪，又幾時、雪有三層。", 
      "明豔射回蜂翅，淨香薰透蟬聲。", 
      "晚檐人共月同行。", 
      "疏影動銀屏。", 
      "指尖輕拈都如玉，聽畫欄、高囀流鶯。", 
      "道是花枝比得，不成花也多情。"
    ], 
    "rhythmic": "風入松"
  }, 
  {
    "author": "張", 
    "paragraphs": [
      "撫連吟就，檐葡還曾賦。", 
      "相伴更無花，倦爐薰、日長難度。", 
      "柔桑葉裏，玉碾小芙蕖，生竺國，長閩山，移向玉城住。", 
      "池亭竹院，宴坐冰圍處。", 
      "綠繞百千叢，夜將闌、爭開迎露。", 
      "煞曾評論，嬌媚勝江梅，香稱月，韻宜風，消盡人間暑。"
    ], 
    "rhythmic": "驀山溪"
  }, 
  {
    "author": "張", 
    "paragraphs": [
      "層層細剪冰花小。", 
      "新隨荔子云帆到。", 
      "一露一番開。", 
      "玉人催賣栽。", 
      "愛花心未已。", 
      "摘放冠兒裏。", 
      "輕浸水晶涼。", 
      "一窩雲影香。"
    ], 
    "rhythmic": "菩薩蠻"
  }, 
  {
    "author": "張", 
    "paragraphs": [
      "桂隱傳杯處。", 
      "有風流、千巖韻勝，太丘遺緒。", 
      "玉季金昆霄漢侶，平步鸞坡揮麈。", 
      "莫便駕、飛帆煙渚。", 
      "雲動精神衡嶽去，向君山、帝樂鏘韶濩。", 
      "蘭藝畹，吊湘楚。", 
      "南湖老矣無襟度。", 
      "但尊前、踉蹌醉影，帽花顛仆。", 
      "只恐清時專文教，猶貸陰山狂虜。", 
      "臥錦帳、貔貅鉦鼓。", 
      "忠烈前勳齎萬恨，望神都、魏闕奔狐兔。", 
      "呼翠袖，爲君舞。"
    ], 
    "rhythmic": "賀新郎"
  }, 
  {
    "author": "張", 
    "paragraphs": [
      "天遠山圍，龍蟠淡靄，虎踞斜暉。", 
      "幾度功名，幾番成敗，渾似鷗飛。", 
      "樓臺一望悽迷。", 
      "算到底、空爭是非。", 
      "今夜潮生，明朝風順，且送船歸。"
    ], 
    "rhythmic": "柳梢青"
  }, 
  {
    "author": "張", 
    "paragraphs": [
      "御路東風拂翠衣。", 
      "賣燈人散燭籠稀。", 
      "不知月底梅花冷，只憶橋邊步襪歸。", 
      "閒夢淡，舊遊非。", 
      "夜深誰在小簾幃。", 
      "罘罳兒下圍爐坐，明處行人立地時。"
    ], 
    "rhythmic": "鷓鴣天"
  }, 
  {
    "author": "張", 
    "paragraphs": [
      "幽夢初回，重陰未開，曉色吹成疏雨。", 
      "竹檻氣寒，蕙畹聲搖，新綠暗通南浦。", 
      "未有人行，才半啓、迴廊朱戶。", 
      "無緒。", 
      "空望極霓旌，錦書難據。", 
      "苔徑追憶曾遊，念誰伴、鞦韆採繩芳柱。", 
      "犀奩黛卷，鳳枕雲孤，應也幾番凝佇。", 
      "怎得伊來，花霧繞、小堂深處。", 
      "留住。", 
      "直到老、不教歸去。"
    ], 
    "rhythmic": "宴山亭・燕山亭", 
    "tags": [
      "宋詞三百首"
    ]
  }, 
  {
    "author": "張", 
    "paragraphs": [
      "千丈風漪。", 
      "霽光明處，花柳高低。", 
      "簫鼓聲中，寶釵遙認，蘭棹交馳。", 
      "貪呆覷著簾兒。", 
      "不好價、伊家怎知。", 
      "便是重來，真情廝向，難似當時。"
    ], 
    "rhythmic": "柳梢青"
  }, 
  {
    "author": "張", 
    "paragraphs": [
      "先生心地等空虛。", 
      "行處幻仙都。", 
      "點綴玲瓏花柳，翻騰窈窕規模。", 
      "三杯兩盞，五言十字，遲老工夫。", 
      "受用南湖風月，何須更到西湖。"
    ], 
    "rhythmic": "朝中措", 
    "tags": [
      "西湖"
    ]
  }, 
  {
    "author": "劉過", 
    "paragraphs": [
      "玉帶猩袍，遙望翠華，馬去似龍。", 
      "擁貂蟬爭出，千宮鱗集，貔貅不斷，萬騎雲從。", 
      "細柳營開，團花袍窄，人指汾陽郭令公。", 
      "山西將，算韜鈐有種，五世元戎。", 
      "旌旗蔽滿寒空。", 
      "魚陣整、從容虎帳中。", 
      "想刀明似雪，縱橫脫鞘，箭飛如雨，霹靂鳴弓。", 
      "威憾邊城，氣吞胡虜，慘淡塵沙吹北風。", 
      "中興事，看君王神武，駕馭英雄。"
    ], 
    "rhythmic": "沁園春"
  }, 
  {
    "author": "劉過", 
    "paragraphs": [
      "緩轡徐驅，兒童聚歡，神仙畫圖。", 
      "正芹塘雨過，泥融路軟，金蓮自策，小小藍輿。", 
      "傍柳題詩，穿花勸酒，嗅蕊攀條得自如。", 
      "經行處，有蒼松夾道，不用傳呼。", 
      "清泉怪石盤紆。", 
      "信風景江淮各異殊。", 
      "記東坡賦就，沙籠素壁，西山句好，簾卷晴珠。", 
      "白玉堂深，黃金印大，無此文君載後車。", 
      "揮毫罷，看淋漓雪壁，真草行書。"
    ], 
    "rhythmic": "沁園春"
  }, 
  {
    "author": "劉過", 
    "paragraphs": [
      "古豈無人，可以似吾，稼軒者誰。", 
      "擁七州都督，雖然陶侃，機明神鑑，未必能詩。", 
      "常袞何如，羊公聊爾，千騎東方侯會稽。", 
      "中原事，縱匈奴未滅，畢竟男兒。", 
      "平生出處天知。", 
      "算整頓乾坤終有時。", 
      "問湖南賓客，侵尋老矣，江西戶口，流落何之。", 
      "盡日樓臺，四邊屏幛，目斷江山魂欲飛。", 
      "長安道，奈世無劉表，王粲疇依。"
    ], 
    "rhythmic": "沁園春"
  }, 
  {
    "author": "劉過", 
    "paragraphs": [
      "問訊竹湖，竹如之何，如何未歸。", 
      "道吳山越水，無非佳處，來無定止，去亦何之。", 
      "莫是秋來，未能忘耳，心與孤雲相伴飛。", 
      "愁無奈，但北窗寄傲，南澗題詩。", 
      "人生萬事成癡。", 
      "算世上久無公是非。", 
      "恨雲臺突兀，無君子者，雪堂寥落，有美人兮。", 
      "疏雨梧桐，微雲河漢，鐘鼎山林無限悲。", 
      "陽山縣，是昌黎誤汝，汝誤昌黎。"
    ], 
    "rhythmic": "沁園春"
  }, 
  {
    "author": "劉過", 
    "paragraphs": [
      "一劍橫空，飛過洞庭，又爲此來。", 
      "有汝陽璡者，唱名殿陛，玉川公子，開宴尊罍。", 
      "四舉無成，十年不調，大宋神仙劉秀才。", 
      "如何好，將百千萬事，付兩三杯。", 
      "未嘗慼慼於懷。", 
      "問自古英雄安在哉。", 
      "任錢塘江上，潮生潮落，姑蘇臺畔，花謝花開。", 
      "盜號書生，強名舉子，未老雪從頭上催。", 
      "誰羨汝，擁三千珠履，十二金釵。"
    ], 
    "rhythmic": "沁園春", 
    "tags": [
      "錢塘江", 
      "洞庭湖"
    ]
  }, 
  {
    "author": "劉過", 
    "paragraphs": [
      "玉帶金魚，綠鬢朱顏，神仙畫圖。", 
      "把擎天柱石，空留綠野，濟川舟楫，閒艤西湖。", 
      "天欲安劉，公歸重趙，許大元勳誰得如。", 
      "平章處，看人如伊呂，世似唐虞。", 
      "不須別樣規模。", 
      "但收攬人才多用儒。", 
      "況自昔軍中，膽能寒虜，而今胸次，氣欲吞胡。", 
      "紫府真人，黑頭元宰，收斂神功寂似無。", 
      "歸來好，正芝香棗熟，鶴瘦鬆臞。"
    ], 
    "rhythmic": "沁園春", 
    "tags": [
      "西湖"
    ]
  }, 
  {
    "author": "劉過", 
    "paragraphs": [
      "斗酒彘肩，風雨渡江，豈不快哉。", 
      "被香山居士，約林和靖，與東坡老，駕勒吾回。", 
      "坡謂西湖，正如西子，濃抹淡妝臨鏡臺。", 
      "二公者，皆掉頭不顧，只管銜杯。", 
      "白雲天竺飛來。", 
      "圖畫裏、崢嶸樓觀開。", 
      "愛東西雙澗，縱橫水繞，兩峯南北，高下雲堆。", 
      "逋曰不然，暗香浮動，爭似孤山先探梅。", 
      "須晴去，訪稼軒未晚，且此俳徊。"
    ], 
    "rhythmic": "沁園春", 
    "tags": [
      "西湖"
    ]
  }, 
  {
    "author": "劉過", 
    "paragraphs": [
      "柳思花情，湖山應怪，先生又來。", 
      "想舊時談舌，依然解使，六丁奔走，驅斥風雷。", 
      "翠袖傳觴，金貂換酒，痛飲何妨三百杯。", 
      "人間世，算謫仙去後，誰是天才。", 
      "碧窗畫鼓船齋。", 
      "胸次與乾坤一樣開。", 
      "試雲間招手，下呼餘子，逡巡去矣，但覺塵埃。", 
      "若是花時，無風無雨，一日須來一百回。", 
      "教人道，看玉山自倒，不用相推。"
    ], 
    "rhythmic": "沁園春"
  }, 
  {
    "author": "劉過", 
    "paragraphs": [
      "萬馬不嘶，一聲寒角，令行柳營。", 
      "見秋原如掌，槍刀突出，星馳鐵騎，陣勢縱橫。", 
      "人在油幢，戎韜總制，羽扇從容裘帶輕。", 
      "君知否，是山西將種，曾系詩盟。", 
      "龍蛇紙上飛騰。", 
      "看落筆四筵風雨驚。", 
      "便塵沙出塞，封侯萬里，印金如鬥，未愜平生。", 
      "拂拭腰間，吹毛劍在，不斬樓蘭心不平。", 
      "歸來晚，聽隨軍鼓吹，已帶邊聲。"
    ], 
    "rhythmic": "沁園春"
  }, 
  {
    "author": "劉過", 
    "paragraphs": [
      "畫鷁凌空，紅旗翻雪，靈鼉震雷。", 
      "嘆沈湘去國，懷沙弔古，江山凝恨，父老興哀。", 
      "正直難留，靈脩已化，三戶真能存楚哉。", 
      "空江上，但煙波渺渺，歲月洄洄。", 
      "持杯。", 
      "西眺徘徊。", 
      "些千載忠魂來不來。", 
      "謾爭標奪勝，魚龍噴薄，呼聲賈勇，地裂山摧。", 
      "香黍纏絲，寶符插艾，猶有樽前兒女懷。", 
      "興亡事，付浮雲一笑，身在天涯。"
    ], 
    "rhythmic": "沁園春"
  }, 
  {
    "author": "劉過", 
    "paragraphs": [
      "自注銅瓶，作梅花供，尊前數枝。", 
      "說邊頭舊話，人生消得，幾番行役，問我何之。", 
      "小隊紅旗，黃金大印，直待封侯知幾時。", 
      "杯行處，且淋漓一醉，明日東西。", 
      "如椽健筆鸞飛。", 
      "還爲寫春風陌上詞。", 
      "便平生豪氣，銷磨酒裏，依然此樂，兒輩爭知。", 
      "霜重貂裘，夜寒如水，飲到月斜猶未歸。", 
      "仙山路，有笙簧度曲，聲到琴絲。"
    ], 
    "rhythmic": "沁園春"
  }, 
  {
    "author": "劉過", 
    "paragraphs": [
      "萬里湖南，江山歷歷，皆吾舊遊。", 
      "看飛鳧仙子，張帆直上，周郎赤壁，鸚鵡汀洲。", 
      "吸盡西江，醉中橫笛，人在岳陽樓上頭。", 
      "波濤靜，泛洞庭青草，重整蘭舟。", 
      "長沙會府風流。", 
      "有萬戶娉婷簾玉鉤。", 
      "恨楚城春晚，岸花牆燕，還將客送，不與人留。", 
      "且喚陽城，更招元結，摩撫之餘歌詠休。", 
      "心期處，算世間真有，騎鶴揚州。"
    ], 
    "rhythmic": "沁園春", 
    "tags": [
      "洞庭湖", 
      "岳陽樓"
    ]
  }, 
  {
    "author": "劉過", 
    "paragraphs": [
      "一別三年，一日三秋，庶幾見之。", 
      "念丹霞秋冷，風巾霧屨，五湖春暖，雨笠煙蓑。", 
      "山水光中，要人攜手，獨欠金華俞紫芝。", 
      "誰知道，向酴醿香裏，杯酒同持。", 
      "油然川泳雲飛。", 
      "但口不能言心自知。", 
      "便狂敲銅鬥，我歌君和，醉拈如意，我舞君隨。", 
      "風韻如君，豈堪言別，別後如之何勿思。", 
      "須金玉，再相逢莫負，芷約蘭期。"
    ], 
    "rhythmic": "沁園春"
  }, 
  {
    "author": "劉過", 
    "paragraphs": [
      "一笛橫風，穩轉船頭，系楫大江。", 
      "還有人爭說，鳴琴手段，教儂重吐，錦繡肝腸。", 
      "不復少年，插花槌鼓，雅意在乎雲水鄉。", 
      "陽關淚，笑瓊姬猶戀，奇俊王郎。", 
      "談兵齒頰冰霜。", 
      "有萬戶侯封何用忙。", 
      "借煙霞且作，詩中隊仗，鷺鵷已是，歸日班行。", 
      "收斂平生，籌邊胸次，以酒澆之書傳香。", 
      "消凝處，怕三更枕上，疏雨瀟湘。"
    ], 
    "rhythmic": "沁園春"
  }, 
  {
    "author": "劉過", 
    "paragraphs": [
      "銷薄春冰，碾輕寒玉，漸長漸彎。", 
      "見鳳鞋泥污，偎人強剔，龍涎香斷，撥火輕翻。", 
      "學撫瑤琴，時時欲翦，更掬水魚鱗波底寒。", 
      "纖柔處，試摘花香滿，鏤棗成班。", 
      "時將粉淚偷彈。", 
      "記綰玉曾教柳傅看。", 
      "算恩情相著，搔便玉體，歸期暗數，畫遍闌干。", 
      "每到相思，沈吟靜處，斜倚硃脣皓齒間。", 
      "風流甚，把仙郎暗掐，莫放春閒。"
    ], 
    "rhythmic": "沁園春"
  }, 
  {
    "author": "劉過", 
    "paragraphs": [
      "洛浦凌波，爲誰微步，輕塵暗生。", 
      "記踏花芳徑，亂紅不損，步苔幽砌，嫩綠無痕。", 
      "襯玉羅慳，銷金樣窄，載不起、盈盈一段春。", 
      "嬉遊倦，笑教人款捻，微褪些跟。", 
      "有時自度歌聲。", 
      "悄不覺、微尖點拍頻。", 
      "憶金蓮移換，文鴛得侶，繡茵催袞，舞鳳輕分。", 
      "懊恨深遮，牽情半露，出沒風前煙縷裙。", 
      "知何似，似一鉤新月，淺碧籠雲。"
    ], 
    "rhythmic": "沁園春"
  }, 
  {
    "author": "劉過", 
    "paragraphs": [
      "春事能幾許，密葉著青梅。", 
      "日高花困，海棠春暖想都開。", 
      "不惜春衣典盡，只怕春光歸去，片片點蒼苔。", 
      "能得幾時好，追賞莫俳徊。", 
      "雨飄紅，風換翠，苦相催。", 
      "人生行樂，且須痛飲莫辭杯。", 
      "坐則高談風月，醉則恣眠芳草，醒後亦佳哉。", 
      "湖上新亭好，何事不曾來。"
    ], 
    "rhythmic": "水調歌頭"
  }, 
  {
    "author": "劉過", 
    "paragraphs": [
      "弓劍出榆塞，鉛槧上蓬山。", 
      "得之渾不費力，失亦匹如閒。", 
      "未必古人皆是，未必今人俱錯，世事沐猴冠。", 
      "老子不分別，內外與中間。", 
      "酒須飲，詩可作，鋏休彈。", 
      "人生行樂，何自催得鬢毛斑。", 
      "達則牙旗金甲，窮則蹇驢破帽，莫作兩般看。", 
      "世事只如此，自有識鴞鸞。"
    ], 
    "rhythmic": "水調歌頭"
  }, 
  {
    "author": "劉過", 
    "paragraphs": [
      "文采漢機軸，人物晉風流。", 
      "丈夫有此，便可談笑覓封侯。", 
      "試問湘南水石，今古閱人多矣，曾見此公不。", 
      "名姓出天上，聲譽塞南州。", 
      "斬樓蘭，擒頡利，志須酬。", 
      "青衫何事，猶在楚尾與吳頭。", 
      "聞道長安灞水，盡是三槐風月，好奉板輿遊。", 
      "此曲爲君壽，爲我喚歌喉。"
    ], 
    "rhythmic": "水調歌頭"
  }, 
  {
    "author": "劉過", 
    "paragraphs": [
      "知音者少，算乾坤許大，著身何處。", 
      "直待功成方肯退，何日可尋歸路。", 
      "多景樓前，垂虹亭下，一枕眠秋雨。", 
      "虛名相誤，十年枉費辛苦。", 
      "不是奏賦明光，上書北闕，無驚人之語。", 
      "我自匆忙天未許，贏得衣裾塵土。", 
      "白壁追歡，黃金買笑，付與君爲主。", 
      "蓴鱸江上，浩然明日歸去。"
    ], 
    "rhythmic": "念奴嬌"
  }, 
  {
    "author": "劉過", 
    "paragraphs": [
      "並肩樓上，小闌干、猶記年時憑處。", 
      "百歲光陰彈指過，消得幾番寒暑。", 
      "鵲去橋空，燕飛釵在，不見穿針女。", 
      "老懷悽斷，夜涼知共誰訴。", 
      "不管天上人間，秋期月影，兩處相思苦。", 
      "閒揭紗窗人未寢，淚眼不曾晴雨。", 
      "花落蓮汀，葉喧梧井，孤雁應爲侶。", 
      "浩歌而已，一杯長記時序。"
    ], 
    "rhythmic": "念奴嬌"
  }, 
  {
    "author": "劉過", 
    "paragraphs": [
      "蘆葉滿汀洲。", 
      "塞沙帶淺流。", 
      "二十年、重過南樓。", 
      "柳下系舟猶未穩，能幾日、又中秋。", 
      "黃鶴斷磯頭。", 
      "故人今不在。", 
      "舊江山，渾是新愁。", 
      "欲買桂花同載酒，終不是、少年遊。"
    ], 
    "rhythmic": "糖多令・唐多令", 
    "tags": [
      "宋詞三百首"
    ]
  }, 
  {
    "author": "劉過", 
    "paragraphs": [
      "獵獵風蒲，畫船轉、碧灣沙浦。", 
      "都不是、蓼汀桃岸，橘州梅渚。", 
      "指點山公騎馬地，經由羊祜登山處。", 
      "悄一如、人在水晶宮，銷煩暑。", 
      "薰風動，簾旌舉。", 
      "秦箏奏，凌波舞。", 
      "拼冰壺沈醉，晚涼歸去。", 
      "侵岸一篙楊柳浪，過雲幾點荷花雨。", 
      "倚樓人、十里憑闌干，神仙侶。"
    ], 
    "rhythmic": "滿江紅"
  }, 
  {
    "author": "劉過", 
    "paragraphs": [
      "敵面風輕，一兩點、海棠微雨。", 
      "春總在、英雄元帥，曉來遊處。", 
      "樓閣萬家簾幕卷，江郊十里旌旗駐。", 
      "有黃鸝、百舌囀新聲，垂楊舞。", 
      "寒食近，喧簫鼓。", 
      "車馬鬧，銅鞮路。", 
      "盡不妨沈醉，與花爲主。", 
      "風韻可將圖畫比，笑談盡是驚人語。", 
      "問何如、鄒湛峴山頭，陪羊祜。"
    ], 
    "rhythmic": "滿江紅"
  }, 
  {
    "author": "劉過", 
    "paragraphs": [
      "霜樹啼鴉，梅欲放、小春清曉。", 
      "慶初度、佩環風外，笑聲雲表。", 
      "一柱獨擎樑棟重，十年整頓乾坤了。", 
      "種春風、桃李滿人間，知多少。", 
      "功甚大，心常小。", 
      "居廊廟，思耕釣。", 
      "奈華夷休慼，系王顰笑。", 
      "盟府山河書帶礪，成周師保須周召。", 
      "看貂蟬、綠鬢本天人，真難老。"
    ], 
    "rhythmic": "滿江紅"
  }, 
  {
    "author": "劉過", 
    "paragraphs": [
      "歸不去。", 
      "船泊早春梅渚。", 
      "試聽玉人歌白苧。", 
      "行雲無覓處。", 
      "翦燭寫詩無語。", 
      "漠漠寒生窗戶。", 
      "明日短篷眠夜雨。", 
      "寶釵留半股。"
    ], 
    "rhythmic": "謁金門"
  }, 
  {
    "author": "劉過", 
    "paragraphs": [
      "秋興惡。", 
      "愁怯羅衾風弱。", 
      "雨線垂垂晴又落。", 
      "輕煙籠翠箔。", 
      "休道旅懷蕭索。", 
      "生怕香濃灰薄。", 
      "桂子莫教孤酒約。", 
      "詩情渾落魄。"
    ], 
    "rhythmic": "謁金門"
  }, 
  {
    "author": "劉過", 
    "paragraphs": [
      "倦舞輪袍後。", 
      "正鸞慵鳳困，依然怨新懷舊。", 
      "別有豔妝來執樂，春筍微揎羅袖。", 
      "試一曲、琅璈初奏。", 
      "莫放珠簾容易卷，怕人知、世有梨園手。", 
      "釵玉冷，釧金瘦。", 
      "燭花對翦明於晝。", 
      "畫堂深、屏山掩翠，炭紅圍獸。", 
      "錯認佩環猶未是，依約雛鶯囀柳。", 
      "任箭滴、銅壺銀漏。", 
      "一片雄心天外去，爲聲清、響徹雲霄透。", 
      "人醉也，尚呼酒。"
    ], 
    "rhythmic": "賀新郎"
  }, 
  {
    "author": "劉過", 
    "paragraphs": [
      "院宇重重掩。", 
      "醉沈沈、亭陰轉午，繡簾高卷。", 
      "金鴨香濃噴寶篆，驚起雕樑語燕。", 
      "正一架、酴醿開遍。", 
      "嫩萼梢頭舒素臉。", 
      "似月娥、初試宮妝淺。", 
      "風力嫩，異香軟。", 
      "佳人無意拈針線。", 
      "繞朱闌、六曲俳徊，爲他留戀。", 
      "試把花心輕輕數，暗卜歸期近遠。", 
      "奈數了、依然重怨。", 
      "把酒問春春不管。", 
      "枉教人、只恁空腸斷。", 
      "腸斷處，怎消遣。"
    ], 
    "rhythmic": "賀新郎"
  }, 
  {
    "author": "劉過", 
    "paragraphs": [
      "老去相如倦。", 
      "向文君說似，而今怎生消遣。", 
      "衣袂京塵曾染處，空有香紅尚軟。", 
      "料彼此、魂銷腸斷。", 
      "一枕新涼眠客舍，聽梧桐、疏雨秋聲顫。", 
      "燈暈冷，記初見。", 
      "樓低不放珠簾卷。", 
      "晚妝殘、翠鈿狼藉，淚痕凝面。", 
      "人道愁來須殢酒，無奈愁深酒淺。", 
      "但寄興、焦琴紈扇。", 
      "莫鼓琵琶江上曲，怕荻花、楓葉俱悽怨。", 
      "雲萬疊，寸心遠。"
    ], 
    "rhythmic": "賀新郎"
  }, 
  {
    "author": "劉過", 
    "paragraphs": [
      "睡覺鶯啼曉。", 
      "醉西湖、兩峯日日，買花簪帽。", 
      "去盡酒徒無人問，唯有玉山自倒。", 
      "任拍手、兒童爭笑。", 
      "一舸乘風翩然去，避魚龍、不見波聲悄。", 
      "歌韻歇，喚蘇小。", 
      "神仙路遠蓬萊島。", 
      "紫雲深、參差禁樹，有煙花繞。", 
      "人世紅塵西障日，百計不如歸好。", 
      "付樂事、與他年少。", 
      "費盡柳金梨雪句，問沈香亭北何時召。", 
      "心未愜，鬢先老。"
    ], 
    "rhythmic": "賀新郎", 
    "tags": [
      "西湖"
    ]
  }, 
  {
    "author": "劉過", 
    "paragraphs": [
      "曉印霜花步。", 
      "夢半醒、扶上雕鞍，馬嘶人去。", 
      "嵐溼青絲雙轡冷，緩鞚野梅江路。", 
      "聽畫角，吹殘更鼓。", 
      "悲壯寒聲撩客恨，甚貂裘、重擁愁無數。", 
      "霜月白，照離緒。", 
      "青樓回首家何處。", 
      "早山遙、水闊天低，斷腸煙樹。", 
      "誰念天涯牢落況，輕負暖煙濃雨。", 
      "記酒醒、香銷時語。", 
      "客裏歸韉須早發，怕天寒、風急相思苦。", 
      "應爲我，翠眉聚。"
    ], 
    "rhythmic": "賀新郎"
  }, 
  {
    "author": "劉過", 
    "paragraphs": [
      "多病劉郎瘦。", 
      "最傷心、天寒歲晚，客他鄉久。", 
      "大舸翩翩何許至，元是高陽舊友。", 
      "便一笑、相歡攜手。", 
      "爲問武昌城下月，定何如、揚子江頭柳。", 
      "追往事，兩眉皺。", 
      "燭花細翦明於晝。", 
      "喚青娥、小紅樓上，殷勤勸酒。", 
      "暱暱琵琶恩怨語，春筍輕籠翠袖。", 
      "看舞徹、金釵微溜。", 
      "若見故鄉吾父老，道長安、市上狂如舊。", 
      "重會面，幾時又。"
    ], 
    "rhythmic": "賀新郎"
  }, 
  {
    "author": "劉過", 
    "paragraphs": [
      "彈鋏西來路。", 
      "記匆匆、經行十日，幾番風雨。", 
      "夢裏尋秋秋不見，秋在平蕪遠樹。", 
      "雁信落、家山何處。", 
      "萬里西風吹客鬢，把菱花、自笑人如許。", 
      "留不住，少年去。", 
      "男兒事業無憑據。", 
      "記當年、悲歌擊楫，酒酣箕踞。", 
      "腰下光芒三尺劍，時解挑燈夜語。", 
      "誰更識、此時情緒。", 
      "喚起杜陵風月手，寫江東渭北相思句。", 
      "歌此恨，慰羈旅。"
    ], 
    "rhythmic": "賀新郎"
  }, 
  {
    "author": "劉過", 
    "paragraphs": [
      "謫仙狂客何如，看來畢竟歸田好。", 
      "玉堂無比，三山海上，虛無飄緲。", 
      "讀罷離騷，酒香猶在，覺人間小。", 
      "任菜花葵麥，劉郎去後，桃開處、春多少。", 
      "一夜雪迷蘭棹。", 
      "傍寒溪、欲尋安道。", 
      "而今縱有，新詩冰柱，有知音否。", 
      "想見鸞飛，如椽健筆，檄書親草。", 
      "算平生、白傅風流，未可向、香山老。"
    ], 
    "rhythmic": "水龍吟"
  }, 
  {
    "author": "劉過", 
    "paragraphs": [
      "慶流閱古無窮，相門又見生名世。", 
      "致君事業，全如忠獻，經天緯地。", 
      "十二年間，挺身爲國，勳庸知幾。", 
      "便書之竹帛，銘之彝鼎，勤勞意、竟誰記。", 
      "一自平章庶政，覺人心、頓然興起。", 
      "朝庭既正，乾坤交泰，華夷歡喜。", 
      "行定中原，錦衣歸相，分茅□□。", 
      "看貂蟬綠鬢，中書上考，過三千歲。"
    ], 
    "rhythmic": "水龍吟"
  }, 
  {
    "author": "劉過", 
    "paragraphs": [
      "笑天涯，還倦客。", 
      "欲起病無力。", 
      "風雨春歸，一日近一日。", 
      "看人結束征衫，前呵騎馬，腰劍上、隴西平賊。", 
      "鬢分白。", 
      "只可歸去家山，無田種瓜得。", 
      "空抱遺書，憔悴小樓側。", 
      "杜鵑不管人愁，月明枝上，直啼到、枕邊相覓。"
    ], 
    "rhythmic": "祝英臺近"
  }, 
  {
    "author": "劉過", 
    "paragraphs": [
      "泛菊杯深，吹梅角遠，同在京城。", 
      "聚散匆匆，雲邊孤雁，水上浮萍。", 
      "教人怎不傷情。", 
      "覺幾度、魂飛夢驚。", 
      "後夜相思，塵隨馬去，月逐舟行。"
    ], 
    "rhythmic": "柳梢青"
  }, 
  {
    "author": "劉過", 
    "paragraphs": [
      "霜天曉角。", 
      "夢迴滋味惡。", 
      "酒醒不襟寒力，紗窗外、月華薄。", 
      "擁衾思舊約。", 
      "無情風透幕。", 
      "惟有梅花相伴，不成是、也吹落。"
    ], 
    "rhythmic": "霜天曉角"
  }, 
  {
    "author": "劉過", 
    "paragraphs": [
      "翠眉重掃。", 
      "後房深、自喚小蠻嬌小。", 
      "繡帶羅垂，報濃妝才了。", 
      "堂虛夜悄。", 
      "但依約、鼓簫聲鬧。", 
      "一曲梅花，尊前舞徹，梨園新調。", 
      "高陽醉、玉山未倒。", 
      "看鞋飛鳳翼，釵樑微嫋。", 
      "秋滿東湖，更西風涼早。", 
      "桃源路杳。", 
      "記流水、泛舟曾到。", 
      "桂子香濃，梧桐影轉，月寒天曉。"
    ], 
    "rhythmic": "轆轤金井・四犯翦梅花"
  }, 
  {
    "author": "劉過", 
    "paragraphs": [
      "誰斫碧琅軒，影撼半庭風月。", 
      "尚有歲寒心在，留得數莖華髮。", 
      "龍孫戲弄碧波濤，隨手清風發。", 
      "滾到浪花深處，起一窩香雪。"
    ], 
    "rhythmic": "好事近"
  }, 
  {
    "author": "劉過", 
    "paragraphs": [
      "情深意真。", 
      "眉長鬢青。", 
      "小樓明月調箏。", 
      "寫春風數聲。", 
      "思君憶君。", 
      "魂牽夢縈。", 
      "翠銷香暖雲屏。", 
      "更那堪酒醒。"
    ], 
    "rhythmic": "四字令・醉太平"
  }, 
  {
    "author": "劉過", 
    "paragraphs": [
      "簾幕聞聲歌已妙。", 
      "一曲尊前，真個梅花早。", 
      "眉黛兩山誰爲掃。", 
      "風流京兆江南調。", 
      "醉得白鬚人易老。", 
      "老去侯鯖，舊也曾年少。", 
      "後夜短篷霜月曉。", 
      "夢魂依約雲山繞。"
    ], 
    "rhythmic": "蝶戀花"
  }, 
  {
    "author": "劉過", 
    "paragraphs": [
      "寶鑑年來微有暈。", 
      "懶照容華，人遠天涯近。", 
      "昨夜燈花還失信。", 
      "無心更唱《江城引》。", 
      "行過短牆回首認。", 
      "醉撼花梢，紅雨飛成陣。", 
      "拌了爲郎憔悴損。", 
      "龐兒恰似江梅韻。"
    ], 
    "rhythmic": "蝶戀花"
  }, 
  {
    "author": "劉過", 
    "paragraphs": [
      "滿院花香晴晝永，愔愔亭戶無人。", 
      "誰將心緒管青春。", 
      "遊絲知我懶，江柳也眉顰。", 
      "近水遠山都積恨，可堪芳草如茵。", 
      "何曾一日不思君。", 
      "無書憑朔雁，有淚在羅巾。"
    ], 
    "rhythmic": "臨江仙"
  }, 
  {
    "author": "劉過", 
    "paragraphs": [
      "數疊小山亭館靜，落花紅雨園林。", 
      "畫樓風月想重臨。", 
      "琵琶金鳳語，長笛水龍吟。", 
      "青眼已傷前遇少，白頭孤負知音。", 
      "苔牆蘚井夜沈沈。", 
      "無聊成獨坐，有恨即沾襟。"
    ], 
    "rhythmic": "臨江仙"
  }, 
  {
    "author": "劉過", 
    "paragraphs": [
      "長短驛亭南北路，蒙茸醉擁駝裘。", 
      "雪天行計欠人留。", 
      "嚴風催酒醒，微雨替梅愁。", 
      "自作小詞呵凍寫，冷金淡襯銀鉤。", 
      "此情知得幾時休。", 
      "寒雲迷洛浦，殘夢繞秦樓。"
    ], 
    "rhythmic": "臨江仙"
  }, 
  {
    "author": "劉過", 
    "paragraphs": [
      "紅袖扶來聊促膝，龍團共破春溫。", 
      "高標終是絕塵氛。", 
      "兩箱留燭影，一水試雲痕。", 
      "飲罷清風生兩腋，餘香齒頰猶存。", 
      "離情悽咽更休論。", 
      "銀鞍和月載，金碾爲誰分。"
    ], 
    "rhythmic": "臨江仙"
  }, 
  {
    "author": "劉過", 
    "paragraphs": [
      "海棠風韻玉梅春。", 
      "小腰身。", 
      "曉妝新。", 
      "長是花時，猶系茜羅裙。", 
      "一撮精神嬌欲滴，說不似，畫難真。", 
      "樓前江柳又江雲。", 
      "隔音塵。", 
      "淚沾襟。", 
      "一點征帆，煙浪渺無津。", 
      "萬斛相思紅豆子，憑寄與箇中人。"
    ], 
    "rhythmic": "江城子"
  }, 
  {
    "author": "劉過", 
    "paragraphs": [
      "淡香幽豔露華濃。", 
      "晚妝慵。", 
      "略勻紅。", 
      "春困懨懨，□□鬢雲鬆。", 
      "早是自來蓮步小，新樣子，爲誰弓。", 
      "畫堂西畔曲欄東。", 
      "醉醒中。", 
      "苦匆匆。", 
      "捲上珠簾，依舊半牀空。", 
      "香炧滿爐人未寢，花弄月，竹搖風。"
    ], 
    "rhythmic": "江城子"
  }, 
  {
    "author": "劉過", 
    "paragraphs": [
      "黃鶴樓前識楚卿。", 
      "彩雲重疊擁娉婷。", 
      "席間談笑覺風生。", 
      "標格勝如張好好，情懷濃似薛瓊瓊。", 
      "半簾花月聽彈箏。"
    ], 
    "rhythmic": "浣溪沙", 
    "tags": [
      "黃鶴樓"
    ]
  }, 
  {
    "author": "劉過", 
    "paragraphs": [
      "牆外濛濛雨溼煙。", 
      "參差小樹綠陰圓。", 
      "殘春中酒落花前。", 
      "海燕成巢終是客，鰥魚入夜幾曾眠。", 
      "人間一段惡因緣。"
    ], 
    "rhythmic": "浣溪沙"
  }, 
  {
    "author": "劉過", 
    "paragraphs": [
      "著意尋芳已自遲。", 
      "可堪容易送春歸。", 
      "酒闌無奈思依依。", 
      "楊柳小橋人遠別，梨花深巷月斜輝，此情惟我與君知。"
    ], 
    "rhythmic": "浣溪沙"
  }, 
  {
    "author": "劉過", 
    "paragraphs": [
      "誰把幽香透骨薰。", 
      "韻高全似玉樓人。", 
      "幾時勸酒不深顰。", 
      "竹裏絕憐閒體態，月邊無限好精神。", 
      "一枝斜插坐生春。"
    ], 
    "rhythmic": "浣溪沙"
  }, 
  {
    "author": "劉過", 
    "paragraphs": [
      "霧鬢雲鬟已懶梳。", 
      "君休喬木妾歸歟。", 
      "且來賣酒伴相如，骨細肌豐周昉畫，肉多韻勝子瞻書。", 
      "琵琶絃索尚能無。"
    ], 
    "rhythmic": "浣溪沙"
  }, 
  {
    "author": "劉過", 
    "paragraphs": [
      "淺約鴉黃，輕勻螺黛，故教取次梳妝。", 
      "減輕琶面，新樣小鸞凰。", 
      "每爲花嬌玉軟，慵對客、斜倚銀牀。", 
      "春來病，蘭薰半歇，滿笐舞衣裳。", 
      "悲涼。", 
      "人事改，三春穠豔，一夜繁霜。", 
      "似人歸洛浦，雲散高唐。", 
      "痛念平生情分，孤負我、臨老風光。", 
      "羅裙在，憑誰留意，去覓反魂香。"
    ], 
    "rhythmic": "滿庭芳"
  }, 
  {
    "author": "劉過", 
    "paragraphs": [
      "細雨黃梅初熟，微風燕子交飛。", 
      "手拈團扇寫新題。", 
      "心事懨懨難寄。", 
      "片月只堪供恨，雙星卻有重期。", 
      "石榴裙子正芬菲。", 
      "知爲何人慵系。"
    ], 
    "rhythmic": "西江月"
  }, 
  {
    "author": "劉過", 
    "paragraphs": [
      "素面偏宜酒暈，曉妝淨洗啼痕。", 
      "只疑身是玉梅魂。", 
      "長爲春風瘦損。", 
      "冉冉煙生蘭渚，娟娟月掛愁村。", 
      "落花飛絮耿黃昏。", 
      "又是一番新恨。"
    ], 
    "rhythmic": "西江月"
  }, 
  {
    "author": "劉過", 
    "paragraphs": [
      "樓上佳人楚楚，天邊皓月徐徐。", 
      "呼童忙爲卷蝦鬚。", 
      "試問中情幾句。", 
      "圓少卻因底事，缺多畢竟何如。", 
      "嫦娥無語謾躊躇。", 
      "飛過畫欄西去。"
    ], 
    "rhythmic": "西江月"
  }, 
  {
    "author": "劉過", 
    "paragraphs": [
      "別酒醺醺容易醉。", 
      "回過頭來三十里。", 
      "馬兒只管去如飛，牽一會。", 
      "坐一會。", 
      "斷送殺人山共水。", 
      "是則青衫終可喜。", 
      "不道恩情拼得未。", 
      "雪迷村店酒旗斜，去也是。", 
      "住也是。", 
      "煩惱自家煩惱你。"
    ], 
    "rhythmic": "天仙子"
  }, 
  {
    "author": "劉過", 
    "paragraphs": [
      "彩筆懨懨慵賦詠。", 
      "鬥草閒來尋小逕。", 
      "西園春事只供愁，當好景。", 
      "成孤另。", 
      "春又那知人慾病。", 
      "洗盡殘妝臨晚鏡。", 
      "淡玉一團漿水瑩。", 
      "強持檀板近芳樽，雲遏定。", 
      "君須聽。", 
      "低唱月來花弄影。"
    ], 
    "rhythmic": "天仙子"
  }, 
  {
    "author": "劉過", 
    "paragraphs": [
      "中興諸將，誰是萬人英。", 
      "身草莽，人雖死，氣填膺。", 
      "尚如生。", 
      "年少起河朔，弓兩石，劍三尺，定襄漢，開虢洛，洗洞庭。", 
      "北望帝京。", 
      "狡兔依然在，良犬先烹。", 
      "過舊時營壘，荊鄂有遺民。", 
      "憶故將軍。", 
      "淚如傾。", 
      "說當年事，知恨苦，不奉詔，僞耶真。", 
      "臣有罪，陛下聖，可鑑臨。", 
      "一片心。", 
      "萬古分茅土，終不到，舊奸臣。", 
      "人世夜，白日照，忽開明。", 
      "袞佩冕圭百拜，九泉下、榮感君恩。", 
      "看年年三月，滿地野花春。", 
      "鹵簿迎神。"
    ], 
    "rhythmic": "六州歌頭", 
    "tags": [
      "洞庭湖"
    ]
  }, 
  {
    "author": "劉過", 
    "paragraphs": [
      "鎮長淮，一都會，古揚州。", 
      "昇平日，珠簾十里春風、小紅樓。", 
      "誰知艱難去，邊塵暗，胡馬擾，笙歌散，衣冠渡，使人愁。", 
      "屈指細思，血戰成何事，萬戶封侯。", 
      "但瓊花無恙，開落幾經秋。", 
      "故壘荒丘。", 
      "似含羞。", 
      "悵望金陵宅，丹陽郡，山不斷綢繆。", 
      "興亡夢，榮枯淚，水東流。", 
      "甚時休。", 
      "野竈炊煙裏，依然是，宿貔貅。", 
      "嘆燈火，今蕭索，尚淹留。", 
      "莫上醉翁亭，看濛濛雨、楊柳絲柔。", 
      "笑書生無用，富貴拙身謀。", 
      "騎鶴東遊。"
    ], 
    "rhythmic": "六州歌頭"
  }, 
  {
    "author": "劉過", 
    "paragraphs": [
      "天下稼軒，文章有弟，看來未遲。", 
      "正三齊盜起，兩河民散，勢傾似土，國泛如杯。", 
      "猛士雲飛，狂胡灰滅，機會之來人共知。", 
      "何爲者，望桂林西去，一騎星馳。", 
      "離筵不用多悲。", 
      "喚紅袖佳人分藕絲。", 
      "種黃柑千戶，梅花萬里，等閒遊戲，畢竟男兒。", 
      "入幕來南，籌邊如北，翻覆手高來去棋。", 
      "公餘且，畫玉簪珠履，倩米元暉。"
    ], 
    "rhythmic": "沁園春"
  }, 
  {
    "author": "劉過", 
    "paragraphs": [
      "問紫巖去後漢公卿，不知幾貂蟬。", 
      "誰能借留侯箸，著祖生鞭。", 
      "依舊塵沙萬里，河洛染腥羶。", 
      "誰識道山客，衣鉢曾傳。", 
      "共記玉堂對策，欲先明大義，次第籌邊。", 
      "況重湖八桂，袖手已多年。", 
      "望中原驅馳去也，擁十州、牙纛正翩翩。", 
      "春風早，看東南王氣，飛繞星躔。"
    ], 
    "rhythmic": "八聲甘州"
  }, 
  {
    "author": "劉過", 
    "paragraphs": [
      "水殿風涼，賜環歸、正是夢熊華旦。", 
      "疊雪羅輕，稱雲章題扇。", 
      "西清侍宴。", 
      "望黃傘、日華籠輦。", 
      "金券三王，玉堂四世，帝恩偏眷。", 
      "臨安記、龍飛鳳舞，信神明有後，竹梧陰滿。", 
      "笑折花看，橐荷香紅潤。", 
      "功名歲晚。", 
      "帶河與、礪山長遠。", 
      "麟脯杯行，狨韉坐穩，內家宣勸。"
    ], 
    "rhythmic": "四犯翦梅花"
  }, 
  {
    "author": "劉過", 
    "paragraphs": [
      "晚入紗窗靜。", 
      "戲弄菱花鏡。", 
      "翠袖輕勻，玉纖彈去，小妝紅粉。", 
      "畫行人、愁外兩青山，興尊前離恨。", 
      "宿酒醺難醒。", 
      "笑記香肩並。", 
      "暖借蓮腮，碧雲微透，暈眉斜印。", 
      "最多情、生怕外人猜，拭香津微搵。"
    ], 
    "rhythmic": "小桃紅・連理枝"
  }, 
  {
    "author": "劉過", 
    "paragraphs": [
      "一瑣窗兒明快。", 
      "料想那人不在。", 
      "熏籠脫下舊衣裳，件件香難賽。", 
      "匆匆去得忒煞。", 
      "這鏡兒、也不曾蓋。", 
      "千朝百日不曾來，沒這些兒個採。"
    ], 
    "rhythmic": "竹香子"
  }, 
  {
    "author": "劉過", 
    "paragraphs": [
      "窄輕衫，聯寶轡，花裏控金勒。", 
      "有底風光，都在畫闌側。", 
      "日遲春暖融融，杏紅深處，爲花醉，一鞭春色。", 
      "對嬌質。", 
      "爲我歌捧瑤觴，歡歌動阡陌。", 
      "□似多情，飛上鬢雲碧。", 
      "晚來約住青驄，蹋花歸去，亂紅碎、一庭風月。"
    ], 
    "rhythmic": "祝英臺近"
  }, 
  {
    "author": "劉過", 
    "paragraphs": [
      "半雨半晴模樣，乍寒乍熱天時。", 
      "榴花香逐溼風飛。", 
      "綠雲翻翠浪，水急轉前溪。", 
      "誰識清涼意思，珊瑚枕冷先知。", 
      "秋光預若借些兒。", 
      "剩催金粟鬧，素魄好揚輝。"
    ], 
    "rhythmic": "臨江仙"
  }, 
  {
    "author": "劉過", 
    "paragraphs": [
      "樓外雲山千萬重。", 
      "畫眉人隔小簾櫳。", 
      "風垂舞柳春猶淺，雪點酥胸暖未融。", 
      "攜手處，又相逢。", 
      "夜闌心事與郎同。", 
      "一杯自勸羔兒酒，十幅銷金暖帳籠。"
    ], 
    "rhythmic": "鷓鴣天"
  }, 
  {
    "author": "劉過", 
    "paragraphs": [
      "忔憎憎地。", 
      "一捻兒年紀。", 
      "待道瘦來肥不是。", 
      "宜著淡黃衫子。", 
      "脣邊一點櫻多。", 
      "見人頻斂雙蛾。", 
      "我自金陵懷古，唱時休唱西河。"
    ], 
    "rhythmic": "清平樂"
  }, 
  {
    "author": "劉過", 
    "paragraphs": [
      "堂上謀臣尊俎，邊頭將士干戈。", 
      "天時地利與人和。", 
      "燕可伐歟曰可。", 
      "今日樓臺鼎鼐，明年帶礪山河。", 
      "大家齊唱大風歌。", 
      "不日四方來賀。"
    ], 
    "rhythmic": "西江月"
  }, 
  {
    "author": "劉過", 
    "paragraphs": [
      "行道橋南無酒賣，老天猶困英雄。"
    ], 
    "rhythmic": "臨江仙"
  }, 
  {
    "author": "劉過", 
    "paragraphs": [
      "解纜蓼花灣。", 
      "好風吹去帆。", 
      "二十年、重過新灘。", 
      "洛浦凌波人去後，空夢繞、翠屏間。", 
      "飛霧溼征衫。", 
      "蒼蒼煙樹寒。", 
      "望星河、低處長安。", 
      "綺陌紅樓應笑我，爲梅事、過江南。"
    ], 
    "rhythmic": "糖多令・唐多令"
  }, 
  {
    "author": "劉過", 
    "paragraphs": [
      "水浴芙蓉淨。", 
      "護濃香、遲開半斂，靚妝臨鏡。", 
      "長憶耶溪薰風裏，年少紅顏照映。", 
      "夜露冷、酒隨香醒。", 
      "回首當時同舟侶，爲相思、怕折瓊瑤柄。", 
      "千萬縷，意難罄。", 
      "玻璃三萬六千頃。", 
      "洗精神、塵埃盡絕，敻然端整。", 
      "浪蕊年來都慵問，愛此濃情淡性。", 
      "待移種、靈根玉井。", 
      "太一真人今何在，取高花、十丈供煙艇。", 
      "來伴我，泛清影。"
    ], 
    "rhythmic": "賀新郎"
  }, 
  {
    "author": "劉過", 
    "paragraphs": [
      "新來塞北。", 
      "傳到真消息。", 
      "赤地居民無一粒。", 
      "更五單于爭立。", 
      "維師尚父鷹揚。", 
      "熊羆百萬堂堂。", 
      "看取黃金假鉞，歸來異姓真王。"
    ], 
    "rhythmic": "清平樂"
  }, 
  {
    "author": "劉過", 
    "paragraphs": [
      "說襄陽、舊事重省。", 
      "記銅駝巷陌、醉還醒。", 
      "笑鶯花別後，劉郎憔悴萍梗。", 
      "倦客天涯，還買個、西風輕艇。", 
      "便欲訪、騎馬山翁，問峴首、那時風景。", 
      "楚王城裏，知幾度經過，摩挲故宮柳癭。", 
      "漫吊景。", 
      "冷煙衰草悽迷，傷心興廢，賴有陽春古郢。", 
      "乾坤誰望，陸百里路中原，空老盡英雄，腸斷劍鋒冷。"
    ], 
    "rhythmic": "西吳曲"
  }, 
  {
    "author": "蔡幼學", 
    "paragraphs": [
      "日日惜春殘，春去更無明日。", 
      "擬把醉同春住，又醒來岑寂。", 
      "明年不怕不逢春，嬌春怕無力。", 
      "待向燈前休睡，與留連今夕。"
    ], 
    "rhythmic": "好事近"
  }, 
  {
    "author": "盧炳", 
    "paragraphs": [
      "殘雪猶餘遠嶺。", 
      "晚煙半隱寒林。", 
      "溶溶春漲綠波深。", 
      "時有漁人釣艇。", 
      "倚岸野梅墜粉。", 
      "蘸溪宮柳搖金。", 
      "憑欄凝佇酒初醒。", 
      "料得誰知此景。"
    ], 
    "rhythmic": "西江月"
  }, 
  {
    "author": "盧炳", 
    "paragraphs": [
      "晚天清楚，掃太虛纖翳，涼生江曲。", 
      "四顧青冥天地闊，惟有殘霞孤騖。", 
      "山氣凝藍，汀煙引素，竦竦浮羣木。", 
      "白蘋風定，波澄萬頃寒玉。", 
      "時有一葉漁舟，收綸垂釣，來往何幽獨。", 
      "短髮蕭蕭襟袖冷，便覺都無袢褥。", 
      "曳杖歸來，夜深人悄，月照鱗鱗屋。", 
      "藤牀一枕，迥然清夢無俗。"
    ], 
    "rhythmic": "念奴嬌"
  }, 
  {
    "author": "盧炳", 
    "paragraphs": [
      "餘霞散綺，明河翻雪。", 
      "隱隱鵲橋初結。", 
      "牛郎織女兩逢迎，□勝卻、人間歡悅。", 
      "一宵相會，經年離別。", 
      "此語真成浪說。", 
      "細思怎得似嫦娥，解獨宿、廣寒宮闕。"
    ], 
    "rhythmic": "鵲橋仙"
  }, 
  {
    "author": "盧炳", 
    "paragraphs": [
      "蘭蕙心情，海棠韻度，楊柳腰肢。", 
      "步穩金蓮，手纖春筍，膚似凝脂。", 
      "歌生舞態都宜。", 
      "拚著個、堅心共伊。", 
      "無奈相思，帶圍寬盡，說與教知。"
    ], 
    "rhythmic": "柳梢青"
  }, 
  {
    "author": "盧炳", 
    "paragraphs": [
      "雅淡精神，鉛黃未洗，猶帶殘妝。", 
      "春豔一枝，鵝兒顏色，染就纖裳。", 
      "月移影轉南窗。", 
      "特地送、些兒暗香。", 
      "宿酒初醒，這般滋味，夢斷池塘。"
    ], 
    "rhythmic": "柳梢青"
  }, 
  {
    "author": "盧炳", 
    "paragraphs": [
      "春寂寂。", 
      "節物又催寒食。", 
      "樓上捲簾雙燕入。", 
      "斷魂愁似織。", 
      "門外雨餘風急。", 
      "滿地落英紅溼。", 
      "好夢驚回無處覓。", 
      "天涯芳草碧。"
    ], 
    "rhythmic": "謁金門"
  }, 
  {
    "author": "盧炳", 
    "paragraphs": [
      "春事寂。", 
      "苦筍鰣魚初食。", 
      "風捲繡簾飛絮入。", 
      "柳絲縈似織。", 
      "迅速韶光去急。", 
      "過雨綠陰尤溼。", 
      "回首舊遊何處覓。", 
      "遠山空佇碧。"
    ], 
    "rhythmic": "謁金門"
  }, 
  {
    "author": "盧炳", 
    "paragraphs": [
      "門巷寂。", 
      "梅豆微酸怯食。", 
      "別恨縈心愁易入。", 
      "寸腸如網織。", 
      "去櫓咿啞聲急。", 
      "淚滴春衫輕溼。", 
      "尺素待憑魚雁覓。", 
      "遠煙凝處碧。"
    ], 
    "rhythmic": "謁金門"
  }, 
  {
    "author": "盧炳", 
    "paragraphs": [
      "水閣無塵午晝長。", 
      "薰風十里藕花香。", 
      "一番疏雨釀微涼。", 
      "旋點新茶消睡思，不將醽醁惱詩腸。", 
      "闌干倚遍挹湖光。"
    ], 
    "rhythmic": "浣溪沙"
  }, 
  {
    "author": "盧炳", 
    "paragraphs": [
      "綠遍芳郊木。", 
      "早紅褪香乾，堪嘆韶華瞬目。", 
      "薄倖東皇緣底事，得恁匆匆去速。", 
      "正永日、初長晴淑。", 
      "尤憶夜來成夢處，記分明、渾似瑤臺宿。", 
      "人語靜，燕雙逐。", 
      "紗窗一炷沈煙馥。", 
      "拚淋浪劇飲，高枕春酲草屋。", 
      "無計留春添悵望，空寫新詞疊幅。", 
      "算負卻、照妝畫燭。", 
      "欲說縈心些個事，恐教人、蹙損眉峯綠。", 
      "慵倚遍，畫闌曲。"
    ], 
    "rhythmic": "賀新郎"
  }, 
  {
    "author": "盧炳", 
    "paragraphs": [
      "夢迴小枕敧寒玉。", 
      "博山香暖沈煙續。", 
      "帷薄怯輕紗。", 
      "風牽幌帶斜。", 
      "夜窗雲影細。", 
      "月送花陰至。", 
      "身世在陶唐。", 
      "閒愁不掛腸。"
    ], 
    "rhythmic": "菩薩蠻"
  }, 
  {
    "author": "盧炳", 
    "paragraphs": [
      "庭院欲昏黃，秋思惱人情亂。", 
      "寶瑟試彈新曲，更與誰同伴。", 
      "陽臺魂夢杳無蹤，奴住巫山畔。", 
      "不似楚襄雲雨，俏輸他一半。"
    ], 
    "rhythmic": "好事近"
  }, 
  {
    "author": "盧炳", 
    "paragraphs": [
      "傳消寄息。", 
      "咫尺遠如千里隔。", 
      "欲見無由。", 
      "惹起新愁與舊愁。", 
      "情懷如醉。", 
      "敧枕連宵終不寐。", 
      "無奈相思。", 
      "此恨憑誰說與伊。"
    ], 
    "rhythmic": "減字木蘭花"
  }, 
  {
    "author": "盧炳", 
    "paragraphs": [
      "輕紅桃杏鬥嬌妍。", 
      "曉來蔥蒨祥煙。", 
      "霓旌絳節下雲天。", 
      "行地神仙。", 
      "盛事頻封錦誥，歌聲齊勸金蓮。", 
      "教從滄海變桑田。", 
      "富貴長年。"
    ], 
    "rhythmic": "畫堂春"
  }, 
  {
    "author": "盧炳", 
    "paragraphs": [
      "弱水蓬萊真勝地，祥煙閃爍霓旌。", 
      "瑤池歡會下雲軿。", 
      "康寧新喜事，淑善舊家聲。", 
      "戲採捧觴真樂事，蟠桃獻壽千春。", 
      "從今更願子孫榮。", 
      "加恩封錦誥，學道誦黃庭。"
    ], 
    "rhythmic": "臨江仙"
  }, 
  {
    "author": "盧炳", 
    "paragraphs": [
      "秋色人家，夕陽洲渚。", 
      "西風催過黃華渡。", 
      "江煙引素忽飛來，水禽破暝雙雙去。", 
      "奔走紅塵，棲遲羈旅。", 
      "斷腸猶憶江南句。", 
      "白雲低處雁回峯，明朝便踏瀟湘路。"
    ], 
    "rhythmic": "踏莎行"
  }, 
  {
    "author": "盧炳", 
    "paragraphs": [
      "鏤冰翦玉工夫費。", 
      "做六出、飛花亂墜，舞風情態誰相似。", 
      "算只有、江梅可比。", 
      "極目處、璚瑤萬里。", 
      "海天闊、清寒似水。", 
      "從教高卷珠簾起。", 
      "看三白、年豐瑞氣。"
    ], 
    "rhythmic": "杏花天"
  }, 
  {
    "author": "盧炳", 
    "paragraphs": [
      "華亭新偉觀，勝地得高雄。", 
      "憑欄徙倚要眇，萬里景無窮。", 
      "好是江流縈繞，那更雲天舒闊，疊嶂倚晴空。", 
      "眼界無盡藏，懷抱有清風。", 
      "主人賢，開綺席，泛金鍾。", 
      "放懷一笑，許我滿酌醉顏紅。", 
      "祗恐璽書即下，促起飛鳧東去，行作黑頭公。", 
      "還記今朝客，曾待一杯同。"
    ], 
    "rhythmic": "水調歌頭"
  }, 
  {
    "author": "盧炳", 
    "paragraphs": [
      "初過清明春晝長。", 
      "紫紅香霧藹華堂。", 
      "朱顏阿母逢生旦，採戲兒孫捧壽觴。", 
      "齊祝頌，喜平康。", 
      "天教兩鬢正蒼蒼。", 
      "壺中日月應長久，笑看蟠桃幾度芳。"
    ], 
    "rhythmic": "鷓鴣天"
  }, 
  {
    "author": "盧炳", 
    "paragraphs": [
      "石榴裙束纖腰嫋。", 
      "金蓮穩襯弓靴小。", 
      "嬌呆□羞人。", 
      "傘低遮半身。", 
      "恩情如紙薄。", 
      "方信當初錯。", 
      "邂逅苦匆匆。", 
      "還疑是夢中。"
    ], 
    "rhythmic": "菩薩蠻"
  }, 
  {
    "author": "盧炳", 
    "paragraphs": [
      "雅淡容儀，溫柔情性。", 
      "偏伊賦得多風韻。", 
      "明眸剪水玉爲肌，鳳鞋弓小金蓮襯。", 
      "相見雖頻，歡娛無定。", 
      "蠻箋寫了憑誰問。", 
      "堅心好事有成時，須教人道都相稱。"
    ], 
    "rhythmic": "踏莎行"
  }, 
  {
    "author": "盧炳", 
    "paragraphs": [
      "池管閒凝目。", 
      "有玉人、向晚妖嬈，洗妝梳束。", 
      "雅淡容儀妃子樣，羞使胭脂點觸。", 
      "瑩冰雪、精神難掬。", 
      "好是月明微露下，似晚涼、初向清泉浴。", 
      "好對我，笑羞縮。", 
      "好風拂面渾無俗。", 
      "更撩人清興，異香芬馥。", 
      "惹起新愁無著處，細與端相未足。", 
      "俏不忍、遊蝶飛撲。", 
      "可惜伊家嬌媚態，問天公、底事教幽獨。", 
      "待拉向，錦屏曲。"
    ], 
    "rhythmic": "賀新郎"
  }, 
  {
    "author": "盧炳", 
    "paragraphs": [
      "風馭過姑射，雲珮挹浮丘。", 
      "丁寧月姊，爲我澄霽一天秋。", 
      "盡展冰奩玉鑑，要看瑤臺銀闕，萬里冷浮光。", 
      "分與世間景，好在水邊樓。", 
      "想霓裳，呈妙舞，起清謳。", 
      "藍橋何處，試尋玉杵恣追遊。", 
      "擬待鉛霜搗就，緩引瓊漿沈醉，誰信是良籌。", 
      "長嘯跨鯨背，不必願封留。"
    ], 
    "rhythmic": "水調歌頭"
  }, 
  {
    "author": "盧炳", 
    "paragraphs": [
      "紅荻黃蘆秋已老，妝點楚江頭。", 
      "更有吳姬撥小橈。", 
      "來往自妖嬈。", 
      "款款艤舟臨別岸，短纜系花梢。", 
      "料得前身是莫愁。", 
      "依舊有風流。"
    ], 
    "rhythmic": "武陵春"
  }, 
  {
    "author": "盧炳", 
    "paragraphs": [
      "曉來天氣十分涼。", 
      "時候近重陽。", 
      "村落人家瀟灑，籬菊有芬芳。", 
      "年來漸覺，詩腸愈窄，酒量偏狂。", 
      "好景不須放過，何妨一醉千觴。"
    ], 
    "rhythmic": "朝中措"
  }, 
  {
    "author": "盧炳", 
    "paragraphs": [
      "一見情懷便雅投。", 
      "尊前成密約，意綢繆。", 
      "已成行計理歸舟。", 
      "空相憶，無計爲伊留。", 
      "執別話離愁。", 
      "縈縈滋味惡，在心頭。", 
      "而今無奈阻歡遊。", 
      "些子事，此恨兩幽幽。"
    ], 
    "rhythmic": "小重山"
  }, 
  {
    "author": "盧炳", 
    "paragraphs": [
      "綠雲慢綰新梳束。", 
      "這標緻、諸餘不俗。", 
      "邂逅相逢，情懷雅合，全似深熟。", 
      "耳邊笑語論心曲。", 
      "把不定、紅生臉肉。", 
      "若得同歡，共伊攜老，心事忒足。"
    ], 
    "rhythmic": "玉團兒"
  }, 
  {
    "author": "盧炳", 
    "paragraphs": [
      "正春回紫陌，瑞靄飛浮，暖風輕扇。", 
      "皓月初圓，覺嚴城寒淺。", 
      "採結鰲山，紗籠銀燭，與□花爭豔。", 
      "午夜融和，紅蓮萬頃，一齊開遍。", 
      "訟簡民熙，史君行樂，簇擁朱輪，旌旗輝暖。", 
      "鼎沸笙歌，遏行雲不散。", 
      "咫尺泥封，促朝天陛，侍玉皇香案。", 
      "來歲元宵，龍燈影裏，金盃宜勸。"
    ], 
    "rhythmic": "醉蓬萊"
  }, 
  {
    "author": "盧炳", 
    "paragraphs": [
      "燈火樓臺萬斛蓮。", 
      "千門喜笑，素月嬋娟。", 
      "幾多急莞與繁弦。", 
      "巷陌駢闐。", 
      "畢獻芳筵。", 
      "樂與民偕五馬賢。", 
      "綺羅叢裏，一簇神仙。", 
      "傳柑雅宴約明年。", 
      "盡夕留連。", 
      "滿泛金船。"
    ], 
    "rhythmic": "一剪梅・一翦梅"
  }, 
  {
    "author": "盧炳", 
    "paragraphs": [
      "碧眼真仙，算元住、蓬萊宮裏。", 
      "記當日、等閒跨鶴，人間遊戲。", 
      "要把忠勳扶帝業，更將姓字聯宗系。", 
      "擁朱輪、特地爲民來，詩書帥。", 
      "千里地，都和氣。", 
      "十萬戶，生歡喜。", 
      "祝黃堂眉壽，歌謠鼎沸。", 
      "莫惜春醅供燕豆，便承芝檢朝天陛。", 
      "看雲屏、隔坐並貂蟬，雙清貴。"
    ], 
    "rhythmic": "滿江紅"
  }, 
  {
    "author": "盧炳", 
    "paragraphs": [
      "再拜識英度，喜氣覺飛浮。", 
      "神清骨秀，元是蓬萊謫仙流。", 
      "盍去衝摩霄漢，剛向平分風月，半刺嶺南州。", 
      "素蘊未施展，闊步尚淹留。", 
      "從此去，朝帝闕，侍宸旒。", 
      "論思獻替，要須直與古人侔。", 
      "好是羽儀朝著，勒就鼎彝勳業，卻伴赤松遊。", 
      "曳杖太湖曲，笑傲八千秋。"
    ], 
    "rhythmic": "水調歌頭", 
    "tags": [
      "太湖"
    ]
  }, 
  {
    "author": "盧炳", 
    "paragraphs": [
      "玻璃翦葉。", 
      "點綴黃金屑。", 
      "雅淡幽姿風味別。", 
      "翠影婆娑弄月。", 
      "秋光占斷江南。", 
      "清香鼻觀先參。", 
      "一朵折來和露，烏雲髻畔斜簪。"
    ], 
    "rhythmic": "清平樂"
  }, 
  {
    "author": "盧炳", 
    "paragraphs": [
      "鑿開方沼，問何人種玉、工夫奇絕。", 
      "幻出瀛州有□□，十萬水仙羅列。", 
      "風曳璚琚，露零珠珮，天上人裝結。", 
      "君看炎夏，墮來何處冰雪。", 
      "我來對此涼生，紅塵飛盡，卻笑凌波襪。", 
      "最愛幽姿能雅淡，自蓄芳馨孤潔。", 
      "挹取天漿，喚將空籟，齊作清歌發。", 
      "不知塵世，晃然身在瑤闕。"
    ], 
    "rhythmic": "念奴嬌"
  }, 
  {
    "author": "盧炳", 
    "paragraphs": [
      "碧池如染，把玻璃甃就，纖埃都絕。", 
      "西國夫人空裏墜，圓蓋亭亭排列。", 
      "瑩質無暇，塵心不染，遠社堪重結。", 
      "當時盛事，虎溪茗碗翻雪。", 
      "千載此意誰論，人爭買笑，醉眼看羅襪。", 
      "坐上如今皆我輩，素蘊從來蠲潔。", 
      "擊節臨風，停杯對月。", 
      "浩氣俱英發。", 
      "兩翁仙舉，玉堂正在金闕。"
    ], 
    "rhythmic": "念奴嬌"
  }, 
  {
    "author": "盧炳", 
    "paragraphs": [
      "好風明月，共芙蕖、佔作人間三絕。", 
      "試問千花還□□，敢與英姿同列。", 
      "一曲千鍾，凌雲長嘯，舒放愁腸結。", 
      "人生易老，莫教雙鬢添雪。", 
      "回首蠅利蝸名，微官多誤，自笑塵生襪。", 
      "爭似玉人真嫵媚，表裏冰壺明潔。", 
      "露下寒生，參橫鬥轉，又聽胡笳發。", 
      "夜闌人靜，一聲清透雲闕。"
    ], 
    "rhythmic": "念奴嬌"
  }, 
  {
    "author": "盧炳", 
    "paragraphs": [
      "客裏驚嗟又歲除。", 
      "蕭蕭寒雨滴茅廬。", 
      "山深溪轉泉聲碎，夜永風搖燭影孤。", 
      "冷甚只多燒木葉，詩成無處寫桃符。", 
      "強酬節物聊清酌，今歲屠蘇自取疏。"
    ], 
    "rhythmic": "瑞鷓鴣"
  }, 
  {
    "author": "盧炳", 
    "paragraphs": [
      "常憶江南春欲到，消息付南枝。", 
      "疏影橫斜照水時。", 
      "月淡暗香遲。", 
      "可惜江頭千樹玉，雨暗更風欺。", 
      "傳語東君管領伊。", 
      "憔悴有誰知。"
    ], 
    "rhythmic": "武陵春"
  }, 
  {
    "author": "盧炳", 
    "paragraphs": [
      "秋月明眸兩鬢濃。", 
      "衫兒貼體縐輕紅。", 
      "清聲宛轉歌金縷，纖手殷勤捧玉鍾。", 
      "嬌婭奼，語惺鬆。", 
      "酒香沸沸透羞容。", 
      "劉郎莫恨相逢晚，且喜桃源路已通。"
    ], 
    "rhythmic": "鷓鴣天"
  }, 
  {
    "author": "盧炳", 
    "paragraphs": [
      "淡妝西子，怎比西湖好。", 
      "南北兩長堤，有罨畫、樓臺多少。", 
      "翠光千頃，一片淨琉璃，泛蘭舟，搖畫槳，盡日金尊倒。", 
      "名園精舍，總被遊人到。", 
      "年少與佳人，共攜手、嬉遊歌笑。", 
      "夕陽西下，沈醉盡歸來，鞭寶馬，鬧竿隨，簇著花藤轎。"
    ], 
    "rhythmic": "驀山溪", 
    "tags": [
      "西湖"
    ]
  }, 
  {
    "author": "盧炳", 
    "paragraphs": [
      "韶華七換，阻慶生申旦。", 
      "今日向高堂，載卮酒、爲君滿勸。", 
      "繡簾低掛，瑞靄□香濃，倩雙娥，敲象板，緩緩歌珠貫。", 
      "芝蘭挺秀，俱是皇家彥。", 
      "只這一般奇，見方寸、平生積善。", 
      "幾多厚德，天錫與遐齡，鬢長青，顏不老，日日開華宴。"
    ], 
    "rhythmic": "驀山溪"
  }, 
  {
    "author": "盧炳", 
    "paragraphs": [
      "莎衫筠笠。", 
      "正是村村農務急。", 
      "綠水千畦。", 
      "慚愧秧針出得齊。", 
      "風斜雨細。", 
      "麥欲黃時寒又至。", 
      "饁婦耕夫。", 
      "畫作今年稔歲圖。"
    ], 
    "rhythmic": "減字木蘭花"
  }, 
  {
    "author": "盧炳", 
    "paragraphs": [
      "積雨連朝，添新漲、一篙春碧。", 
      "寒猶在、東風料峭，柳絲無力。", 
      "系惹畫船都不住，從教蘭棹雙飛急。", 
      "泛大江、東去欲何之，瓜期迫。", 
      "龍鍾裔，神仙伯。", 
      "金閨彥，文章客。", 
      "算河陽花縣，恁生留得。", 
      "制錦才高書善最，鳴琴化洽人歡懌。", 
      "想未容、坐暖詔歸來，君王側。"
    ], 
    "rhythmic": "滿江紅"
  }, 
  {
    "author": "盧炳", 
    "paragraphs": [
      "獵獵霜風，濛濛曉霧。", 
      "歸來喜踏江南路。", 
      "千林翠幄半紅黃，試看青女工夫做。", 
      "茅舍疏籬，竹邊低戶。", 
      "誰家酒滴真珠露。", 
      "旋酤一盞破清寒，趁晴同過黃花渡。"
    ], 
    "rhythmic": "踏莎行"
  }, 
  {
    "author": "盧炳", 
    "paragraphs": [
      "滿架冰蕤開遍了。", 
      "試問花神，留得春多少。", 
      "清勝荀香嬌韻好。", 
      "謝庭風月應難到。", 
      "酒釀新醅名不老。", 
      "醉倒花前，真個無煩惱。", 
      "滿座清歡供一笑。", 
      "春酲拼卻明窗曉。"
    ], 
    "rhythmic": "蝶戀花"
  }, 
  {
    "author": "盧炳", 
    "paragraphs": [
      "過眼溪山，向來都是經行處。", 
      "驂鸞人去。", 
      "冷落吹簫侶。", 
      "小立江亭，愁對蒹葭浦。", 
      "無情緒。", 
      "酒杯慵舉。", 
      "閒看江楓舞。"
    ], 
    "rhythmic": "點絳脣"
  }, 
  {
    "author": "盧炳", 
    "paragraphs": [
      "無端風雨送清秋。", 
      "天氣冷颼颼。", 
      "行人先自離索，直是不禁愁。", 
      "思往事，憶前遊。", 
      "淚難收。", 
      "重陽近也，黃花依舊，誰伴清甌。"
    ], 
    "rhythmic": "訴衷情"
  }, 
  {
    "author": "盧炳", 
    "paragraphs": [
      "快風收雨，正江城初霽，物華如許。", 
      "麗日融和春思好，是處鶯啼燕語。", 
      "嫩綠成陰，落紅堆繡，只恐春將暮。", 
      "園林清晝，看看又見飛絮。", 
      "太守無限風流，鈴齋多暇，載酒郊原路。", 
      "幾隊旌旗光閃爍，鼓吹更翻新譜。", 
      "曲水流觴，蘭亭修禊，俯仰成今古。", 
      "爲君一醉，歸時樓上初鼓。"
    ], 
    "rhythmic": "念奴嬌"
  }, 
  {
    "author": "盧炳", 
    "paragraphs": [
      "雨洗千紅又春晚。", 
      "留牡丹、倚闌初綻。", 
      "嬌婭奼、偏賦精神君看。", 
      "算費盡、工夫點染。", 
      "帶露天香最清遠。", 
      "太真妃、院妝體段。", 
      "拼對花、滿把流霞頻勸。", 
      "怕逐東風零亂。"
    ], 
    "rhythmic": "冉冉雲"
  }, 
  {
    "author": "盧炳", 
    "paragraphs": [
      "冰姿雪豔。", 
      "天賦精神偏冷淡。", 
      "惟有清香。", 
      "何遜揚州暗斷腸。", 
      "孤芳好處。", 
      "消得騷人題妙句。", 
      "皴皵寒枝。", 
      "未必生綃畫得宜。"
    ], 
    "rhythmic": "減字木蘭花"
  }, 
  {
    "author": "盧炳", 
    "paragraphs": [
      "閣雨浮雲寒尚輕。", 
      "商量雪意未全成。", 
      "莫嫌竹外蕭然處，忽有幽香透鼻清。", 
      "詩興逸，酒魂醒。", 
      "主人留客更多情。", 
      "不辭滿引成癡客，且把梅花醉一觥。"
    ], 
    "rhythmic": "鷓鴣天"
  }, 
  {
    "author": "盧炳", 
    "paragraphs": [
      "晚晴一碧天如水，風約塵埃都掃。", 
      "素娥睡起，玉輪穩駕，初離海表。", 
      "碾破秋雲，涌成銀闕，光欺南鬥。", 
      "想廣寒宮裏，風流女伴，應都把、仙歌奏。", 
      "夜永風生悄悄。", 
      "耀冰雪、寒侵重嶠。", 
      "今宵休道，從來此夕，陰多晴少。", 
      "坐久更深，露冷襟袖，不禁清曉。", 
      "更天風吹下，桂香拂袂，想蟠根老。"
    ], 
    "rhythmic": "水龍吟"
  }, 
  {
    "author": "盧炳", 
    "paragraphs": [
      "笑菊欺梅。", 
      "嫌蜂卻蝶，壓盡寒荄。", 
      "月下精神，醉時風韻，紅透香腮。", 
      "天工造化難猜。", 
      "甚怪我、愁眉未開。", 
      "故遣名花，凌霜帶露，先送春來。"
    ], 
    "rhythmic": "柳梢青"
  }, 
  {
    "author": "盧炳", 
    "paragraphs": [
      "繡羅褑子間金絲。", 
      "打扮好容儀。", 
      "曉雪明肌，秋波入鬢，鞋小步行遲。", 
      "冠兒時樣都相稱，花插楝雙枝。", 
      "倩俏精神，風流情態，惟有粉郎知。"
    ], 
    "rhythmic": "少年遊"
  }, 
  {
    "author": "盧炳", 
    "paragraphs": [
      "向暖南枝，最是他瀟灑，先帶春回。", 
      "因何事、向歲晚，攙佔花魁。", 
      "天公著意，安排巧、特地教開。", 
      "知道是，仙翁誕節，瓊英要泛金盃。", 
      "人學壽陽妝面，正樑州初按，羯鼓聲催。", 
      "年年此花開後，宴啓蓬萊。", 
      "朱顏不老，算難教、綠野徘徊。", 
      "消息好，行看父子，和羹鼎鼐鹽梅。"
    ], 
    "rhythmic": "漢宮春"
  }, 
  {
    "author": "盧炳", 
    "paragraphs": [
      "慶佳辰。", 
      "熊羆協夢生申。", 
      "記當年、曾遊月殿，笑談高躍龍津。", 
      "德彌高、源流孔孟，才迥出、黼黻卿雲。", 
      "亟步華塗，蜚英騰茂，姓名端的簡楓宸。", 
      "最好是、雍容蘭省，直道事吾君。", 
      "還知否，承明倦直，來撫斯民。", 
      "算人生、五馬最貴，朱旛畫戟行春。", 
      "訟庭清、祥風和暢，鈴齋靜、佳氣氤氳。", 
      "壽宴香濃，梅繁柳嫩，年年今日勸芳尊。", 
      "須信道、朱顏不老，眉壽等鬆椿。", 
      "從茲去，袞衣特立，廊廟經綸。"
    ], 
    "rhythmic": "多麗"
  }, 
  {
    "author": "盧炳", 
    "paragraphs": [
      "媚景良時，無非是、三春富貴。", 
      "花共柳、著工夫染，嫩紅輕翠。", 
      "日麗風和薰協氣。", 
      "鶯吟燕舞皆歡意。", 
      "況生辰、恰恰值清明，笙歌沸。", 
      "分天派，真龍裔。", 
      "到月殿，攀仙桂。", 
      "看眉間黃色，詔書將至。", 
      "莫向藍田分佐理。", 
      "便趨紫禁參朝對。", 
      "問玉皇、仙籍注長生，三千歲。"
    ], 
    "rhythmic": "滿江紅"
  }, 
  {
    "author": "盧炳", 
    "paragraphs": [
      "羅幕護寒遮曉霧。", 
      "愛日烘晴，又是年華暮。", 
      "瀟灑江梅爭欲吐。", 
      "暗香漏泄春來處。", 
      "何日尋芳溪畔路。", 
      "挈榼攜筇，寫景論心素。", 
      "千里相逢真會遇。", 
      "羨君解道江南句。"
    ], 
    "rhythmic": "蝶戀花"
  }, 
  {
    "author": "盧炳", 
    "paragraphs": [
      "富貴本何物，底用苦趨奔。", 
      "都爲造物娛弄，人事覆來翻。", 
      "須索高擡目力，覷破祗同兒戲，不必更重論。", 
      "但願吾長健，贏得日加饗。", 
      "衣輕裘，乘駟馬，駕高軒。", 
      "算來榮耀，終輸漁叟釣江村。", 
      "休嘆謀身太拙，未必折腰便是，炙手幾曾溫。", 
      "清議不可辱，千古要長存。"
    ], 
    "rhythmic": "水調歌頭"
  }, 
  {
    "author": "盧炳", 
    "paragraphs": [
      "罨畫池亭，對十萬、盈盈粉面。", 
      "依翠蓋、臨風一曲，霓裳舞遍。", 
      "亭上人如蓬島客，坐中別有飛瓊伴。", 
      "佔世間、風月最清涼，宜開宴。", 
      "當盛旦，歌喉囀。", 
      "齊祝壽，金尊勸。", 
      "算才華合侍，玉皇香案。", 
      "處事從來堅特操，立朝更要持公論。", 
      "使他時、臺閣振風聲，朝天眷。"
    ], 
    "rhythmic": "滿江紅"
  }, 
  {
    "author": "盧炳", 
    "paragraphs": [
      "柴扉人寂草生畦。", 
      "藤蔓亂縈籬。", 
      "秋淨楚天如水，雲葉度牆低。", 
      "同把盞，且伸眉。", 
      "對殘暉。", 
      "紅茱笑拈，黃菊斜簪，戀飲忘歸。"
    ], 
    "rhythmic": "訴衷情"
  }, 
  {
    "author": "盧炳", 
    "paragraphs": [
      "常記京華昔浪遊。", 
      "青羅買笑萬金酬。", 
      "醉中曾此當貂裘。", 
      "自恨山翁今老矣，惜花心性謾風流。", 
      "清樽獨酌更何愁。"
    ], 
    "rhythmic": "浣溪沙"
  }, 
  {
    "author": "盧炳", 
    "paragraphs": [
      "方池小小。", 
      "風摺玻璃皺。", 
      "數朵荷花開更好。", 
      "把住薰風一笑。", 
      "芳容淡注胭脂。", 
      "亭亭翠葉相依。", 
      "只欠一雙鸂鶒，便如畫底屏帷。"
    ], 
    "rhythmic": "清平樂"
  }, 
  {
    "author": "盧炳", 
    "paragraphs": [
      "而今怕聽相思曲。", 
      "多情蹙損眉峯綠。", 
      "惜別上扁舟。", 
      "望窮江際樓。", 
      "蠻箋封了發。", 
      "爲憶人如雪。", 
      "離恨寫教看。", 
      "休令盟約寒。"
    ], 
    "rhythmic": "菩薩蠻"
  }, 
  {
    "author": "姜夔", 
    "paragraphs": [
      "人繞湘皋月墜時。", 
      "斜橫花樹小，浸愁漪。", 
      "一春幽事有誰知。", 
      "東風冷、香遠茜裙歸。", 
      "鷗去昔遊非。", 
      "遙憐花可可，夢依依。", 
      "九疑雲杳斷魂啼。", 
      "相思血，都沁綠筠枝。"
    ], 
    "rhythmic": "小重山令・小重山"
  }, 
  {
    "author": "姜夔", 
    "paragraphs": [
      "人間離別易多時。", 
      "見梅枝。", 
      "忽相思。", 
      "幾度小窗，幽夢手同攜。", 
      "今夜夢中無覓處，漫徘徊。", 
      "寒侵被、尚未知。", 
      "溼紅恨墨淺封題。", 
      "寶箏空、無雁飛。", 
      "俊遊巷陌，算空有、古木斜暉。", 
      "舊約扁舟，心事已成非。", 
      "歌罷淮南春草賦，又萋萋。", 
      "漂零客、淚滿衣。"
    ], 
    "rhythmic": "江梅引・江城梅花引"
  }, 
  {
    "author": "姜夔", 
    "paragraphs": [
      "與鷗爲客。", 
      "綠野留吟屐。", 
      "雨行柳垂陰，是當日、仙翁手植。", 
      "一亭寂寞。", 
      "煙外帶愁橫，荷苒苒，展涼雲，橫臥虹千尺。", 
      "才因老盡，秀句君休覓。", 
      "萬綠正迷人，更愁入、山陽夜笛。", 
      "百年心事，惟有玉闌知，吟未了，放船回，月下空相憶。"
    ], 
    "rhythmic": "驀山溪"
  }, 
  {
    "author": "姜夔", 
    "paragraphs": [
      "十畝梅花作雪飛。", 
      "冷香下、攜手多時。", 
      "兩年不到斷橋西。", 
      "長笛爲予吹。", 
      "人妒垂楊綠，春風爲、染作仙衣。", 
      "垂楊卻又妒腰枝。", 
      "近前舞絲絲。"
    ], 
    "rhythmic": "鶯聲繞紅樓"
  }, 
  {
    "author": "姜夔", 
    "paragraphs": [
      "好花不與殢香人。", 
      "浪粼粼。", 
      "又恐春風歸去綠成陰。", 
      "玉鈿何處尋。", 
      "木蘭雙槳夢中雲。", 
      "小橫陳。", 
      "漫向孤山山下覓盈盈。", 
      "翠禽啼一春。"
    ], 
    "rhythmic": "鬲溪梅令"
  }, 
  {
    "author": "姜夔", 
    "paragraphs": [
      "紅雲低壓碧玻璃。", 
      "惺惚花上啼。", 
      "靜看樓角拂長枝。", 
      "朝寒吹翠眉。", 
      "休涉筆，且裁詩。", 
      "年年風絮時。", 
      "繡衣夜半草符移。", 
      "月中雙槳歸。"
    ], 
    "rhythmic": "阮郎歸"
  }, 
  {
    "author": "姜夔", 
    "paragraphs": [
      "旌陽宮殿昔徘徊。", 
      "一罈雲葉垂。", 
      "與君閒看壁間題。", 
      "夜涼笙鶴期。", 
      "茅店酒，壽君時。", 
      "老楓臨路歧。", 
      "年年強健得追隨。", 
      "名山遊遍歸。"
    ], 
    "rhythmic": "阮郎歸"
  }, 
  {
    "author": "姜夔", 
    "paragraphs": [
      "涼夜摘花鈿，苒苒動搖雲綠。", 
      "金絡一團香露，正紗廚人獨。", 
      "朝來碧縷放長穿，釵頭掛層玉。", 
      "記得如今時候，正荔枝初熟。"
    ], 
    "rhythmic": "好事近"
  }, 
  {
    "author": "姜夔", 
    "paragraphs": [
      "燕雁無心，太湖西畔隨雲去。", 
      "數峯清苦。", 
      "商略黃昏雨。", 
      "第四橋邊，擬共天隨住。", 
      "今何許。", 
      "憑欄懷古。", 
      "殘柳參差舞。"
    ], 
    "rhythmic": "點絳脣", 
    "tags": [
      "宋詞三百首", 
      "太湖"
    ]
  }, 
  {
    "author": "姜夔", 
    "paragraphs": [
      "金谷人歸，綠揚低掃吹笙道。", 
      "數聲啼鳥。", 
      "也學相思調。", 
      "月落潮生，掇送劉郎老。", 
      "淮南好。", 
      "甚時重到。", 
      "陌上生春草。"
    ], 
    "rhythmic": "點絳脣"
  }, 
  {
    "author": "姜夔", 
    "paragraphs": [
      "西園曾爲梅花醉。", 
      "葉翦春雲細。", 
      "玉笙涼夜隔簾吹。", 
      "臥看花梢搖動、一枝枝。", 
      "娉娉嫋嫋教誰惜。", 
      "空壓紗巾側。", 
      "沈香亭北又青苔。", 
      "唯有當時蝴蝶、自飛來。"
    ], 
    "rhythmic": "虞美人"
  }, 
  {
    "author": "姜夔", 
    "paragraphs": [
      "摩挲紫蓋峯頭石。", 
      "上瞰蒼崖立。", 
      "玉盤搖動半崖花。", 
      "花樹扶蔬、一半白雲遮。", 
      "盈盈相望無由摘。", 
      "惆悵歸來屐。", 
      "而今仙蹟杳難尋。", 
      "那日青樓、曾見似花人。"
    ], 
    "rhythmic": "虞美人"
  }, 
  {
    "author": "姜夔", 
    "paragraphs": [
      "冷紅葉葉下塘秋。", 
      "長與行雲共一舟。", 
      "零落江南不自由。", 
      "兩綢繆。", 
      "料得吟鸞夜夜愁。"
    ], 
    "rhythmic": "憶王孫"
  }, 
  {
    "author": "姜夔", 
    "paragraphs": [
      "雙螺未合，雙蛾先斂，家在碧雲西。", 
      "別母情懷，隨郎滋味，桃葉渡江時。", 
      "扁舟載了，匆匆歸去，今夜泊前溪。", 
      "楊柳津頭，梨花牆外，心事兩人知。"
    ], 
    "rhythmic": "少年遊"
  }, 
  {
    "author": "姜夔", 
    "paragraphs": [
      "京洛風流絕代人。", 
      "因何風絮落溪津。", 
      "籠鞋淺出鴉頭襪，知是凌波漂渺身。", 
      "紅乍笑，綠長嚬。", 
      "與誰同度可憐春。", 
      "鴛鴦獨宿何曾慣，化作西樓一縷雲。"
    ], 
    "rhythmic": "鷓鴣天"
  }, 
  {
    "author": "姜夔", 
    "paragraphs": [
      "曾共君侯歷聘來。", 
      "去年今日踏莓苔。", 
      "旌揚宅裏疏疏磬。", 
      "掛屩楓前草草杯。", 
      "呼煮酒，摘青梅。", 
      "今年官事莫徘徊。", 
      "移家徑入藍田縣，急急船頭打鼓催。"
    ], 
    "rhythmic": "鷓鴣天"
  }, 
  {
    "author": "姜夔", 
    "paragraphs": [
      "柏綠椒紅事事新。", 
      "隔籬燈影賀年人。", 
      "三茅鍾動西窗曉，詩鬢無端又一春。", 
      "慵對客，緩開門。", 
      "梅花閒伴老來身。", 
      "嬌兒學作人間字，鬱壘神荼寫未真。"
    ], 
    "rhythmic": "鷓鴣天"
  }, 
  {
    "author": "姜夔", 
    "paragraphs": [
      "巷陌風光縱賞時。", 
      "籠紗未出馬先嘶。", 
      "白頭居士無呵殿，只有乘肩小女隨。", 
      "花滿市，月侵衣。", 
      "少年情事老來悲。", 
      "沙河塘上春寒淺，看了遊人緩緩歸。"
    ], 
    "rhythmic": "鷓鴣天"
  }, 
  {
    "author": "姜夔", 
    "paragraphs": [
      "憶昨天街預賞時。", 
      "柳慳梅小未教知。", 
      "而今正是歡遊夕，卻怕春寒自掩扉。", 
      "簾寂寂，月低低。", 
      "舊情惟有絳都詞。", 
      "芙蓉影暗三更後，臥聽鄰娃笑語歸。"
    ], 
    "rhythmic": "鷓鴣天"
  }, 
  {
    "author": "姜夔", 
    "paragraphs": [
      "肥水東流無盡期。", 
      "當初不合種相思。", 
      "夢中未比丹青見，暗裏忽驚山鳥啼。", 
      "春未綠，鬢先絲。", 
      "人間別久不成悲。", 
      "誰教歲歲紅蓮夜，兩處沈吟各自知。"
    ], 
    "rhythmic": "鷓鴣天", 
    "tags": [
      "宋詞三百首"
    ]
  }, 
  {
    "author": "姜夔", 
    "paragraphs": [
      "輦路珠簾兩行垂。", 
      "千枝銀燭舞僛僛。", 
      "東風歷歷紅樓下，誰識三生杜牧之。", 
      "歡正好，夜何其。", 
      "明朝春過小桃枝。", 
      "鼓聲漸遠遊人散，惆悵歸來有月知。"
    ], 
    "rhythmic": "鷓鴣天"
  }, 
  {
    "author": "姜夔", 
    "paragraphs": [
      "略彴橫溪人不度。", 
      "聽流澌、佩環無數。", 
      "屋角垂枝，船頭生影，算唯有、春知處。", 
      "回首江南天欲暮。", 
      "折寒香、倩誰傳語。", 
      "玉笛無聲，詩人有句，花休道、輕分付。"
    ], 
    "rhythmic": "夜行船"
  }, 
  {
    "author": "姜夔", 
    "paragraphs": [
      "綠絲低拂鴛鴦浦。", 
      "想桃葉、當時喚渡。", 
      "又將愁眼與春風，待去。", 
      "倚蘭橈、更少駐。", 
      "金陵路。", 
      "鶯吟燕舞。", 
      "算潮水、知人最苦。", 
      "滿汀芳草不成歸，日暮。", 
      "更移舟、向甚處。"
    ], 
    "rhythmic": "杏花天", 
    "tags": [
      "宋詞三百首"
    ]
  }, 
  {
    "author": "姜夔", 
    "paragraphs": [
      "又正是春歸，細柳暗黃千縷。", 
      "暮鴉啼處。", 
      "夢逐金鞍去。", 
      "一點芳心休訴。", 
      "琵琶解語。"
    ], 
    "rhythmic": "醉吟商小品・小品"
  }, 
  {
    "author": "姜夔", 
    "paragraphs": [
      "疏疏雪片。", 
      "散入溪南苑。", 
      "春寒鎖、舊家亭館。", 
      "有玉梅幾樹，背立怨東風，高花未吐，暗香已遠。", 
      "公來領略，梅花能勸。", 
      "花長好、願公更健。", 
      "便揉春爲酒，翦雪作新詩，拚一日、繞花千轉。"
    ], 
    "rhythmic": "玉梅令"
  }, 
  {
    "author": "姜夔", 
    "paragraphs": [
      "燕燕輕盈，鶯鶯嬌軟。", 
      "分明又向華胥見。", 
      "夜長爭得薄情知，春初早被相思染。", 
      "別後書辭，別時針線。", 
      "離魂暗逐郎行遠。", 
      "淮南皓月冷千山，冥冥歸去無人管。"
    ], 
    "rhythmic": "踏莎行", 
    "tags": [
      "宋詞三百首"
    ]
  }, 
  {
    "author": "姜夔", 
    "paragraphs": [
      "石榴一樹浸溪紅。", 
      "零落小橋東。", 
      "五日淒涼心事，山雨打船篷。", 
      "諳世味，楚人弓。", 
      "莫忡忡。", 
      "白頭行客，不採蘋花，孤負薰風。"
    ], 
    "rhythmic": "訴衷情"
  }, 
  {
    "author": "姜夔", 
    "paragraphs": [
      "著酒行行滿袂風。", 
      "草枯霜鶻落晴空。", 
      "銷魂都在夕陽中。", 
      "恨入四弦人慾老，夢尋千驛意難通。", 
      "當時何似莫匆匆。"
    ], 
    "rhythmic": "浣溪沙"
  }, 
  {
    "author": "姜夔", 
    "paragraphs": [
      "春點疏梅雨後枝。", 
      "翦燈心事峭寒時。", 
      "市橋攜手步遲遲。", 
      "蜜炬來時人更好，玉笙吹徹夜何其。", 
      "東風落靨不成歸。"
    ], 
    "rhythmic": "浣溪沙"
  }, 
  {
    "author": "姜夔", 
    "paragraphs": [
      "釵燕籠雲晚不忺。", 
      "擬將裙帶系郎船。", 
      "別離滋味又今年。", 
      "楊柳夜寒猶自舞，鴛鴦風急不成眠。", 
      "些兒閒事莫縈牽。"
    ], 
    "rhythmic": "浣溪沙"
  }, 
  {
    "author": "姜夔", 
    "paragraphs": [
      "雁怯重雲不肯啼。", 
      "畫船愁過石塘西。", 
      "打頭風浪惡禁持。", 
      "春浦漸生迎棹綠，小梅應長亞門枝。", 
      "一年燈火要人歸。"
    ], 
    "rhythmic": "浣溪沙"
  }, 
  {
    "author": "姜夔", 
    "paragraphs": [
      "花裏春風未覺時。", 
      "美人呵蕊綴橫枝。", 
      "隔簾飛過蜜蜂兒。", 
      "書寄嶺頭封不到，影浮杯麪誤人吹。", 
      "寂寥惟有夜寒知。"
    ], 
    "rhythmic": "浣溪沙"
  }, 
  {
    "author": "姜夔", 
    "paragraphs": [
      "翦翦寒花小更垂。", 
      "阿瓊愁里弄妝遲。", 
      "東風燒燭夜深歸。", 
      "落蕊半黏釵上燕，露黃斜映鬢邊犀。", 
      "老夫無味已多時。"
    ], 
    "rhythmic": "浣溪沙"
  }, 
  {
    "author": "姜夔", 
    "paragraphs": [
      "亭皋正望極。", 
      "亂落江蓮歸未得。", 
      "多病卻無氣力。", 
      "況紈扇漸疏，羅衣初縈。", 
      "流光過隙。", 
      "嘆杏樑、雙燕如客。", 
      "人何在，一簾淡月，彷彿照顏色。", 
      "幽寂。", 
      "亂蛩吟壁。", 
      "動庾信、清愁似織。", 
      "沈思年少浪跡。", 
      "笛裏關山，柳下坊陌。", 
      "墜紅無信息。", 
      "漫暗水，涓涓溜碧。", 
      "漂零久，而今何意，醉臥酒壚側。"
    ], 
    "rhythmic": "霓裳中序第一", 
    "tags": [
      "宋詞三百首"
    ]
  }, 
  {
    "author": "姜夔", 
    "paragraphs": [
      "雙槳蓴波，一蓑鬆雨，暮愁漸滿空闊。", 
      "呼我盟鷗，翩翩欲下，揹人還過木末。", 
      "那回歸去，蕩雲雪、孤舟夜發。", 
      "傷心重見，依約眉山，黛痕低壓。", 
      "採香徑裏春寒，老子婆娑，自歌誰答。", 
      "垂虹西望，飄然引去，此興平生難遏。", 
      "酒醒波遠，政凝想、明璫素襪。", 
      "如今安在，唯有闌干，伴人一霎。"
    ], 
    "rhythmic": "慶宮春・高陽臺", 
    "tags": [
      "宋詞三百首"
    ]
  }, 
  {
    "author": "姜夔", 
    "paragraphs": [
      "庾郎先自吟愁賦。", 
      "悽悽更聞私語。", 
      "露溼銅鋪，苔侵石井，都是曾聽伊處。", 
      "哀音似訴。", 
      "正思婦無眠，起尋機杼。", 
      "曲曲屏山，夜涼獨自甚情緒。", 
      "西窗又吹暗雨。", 
      "爲誰頻斷續，相和砧杵。", 
      "候館迎秋，離宮吊月，別有傷心無數。", 
      "豳詩漫與。", 
      "笑籬落呼燈，世間兒女。", 
      "寫入琴絲，一聲聲更苦。"
    ], 
    "rhythmic": "齊天樂", 
    "tags": [
      "宋詞三百首"
    ]
  }, 
  {
    "author": "姜夔", 
    "paragraphs": [
      "仙姥來時，正一望、千傾翠瀾。", 
      "旌旗共、亂雲俱下，一依前山。", 
      "命駕羣龍金作軛，相從諸娣玉爲冠。", 
      "向夜深、風定悄無人，聞佩環。", 
      "神奇處，君試看。", 
      "奠淮右，詛江南。", 
      "遣六丁雷電，別守東關。", 
      "卻笑英雄無好手，一篙春水走曹瞞。", 
      "又怎知、人在小紅樓，簾影間。"
    ], 
    "rhythmic": "滿江紅"
  }, 
  {
    "author": "姜夔", 
    "paragraphs": [
      "古城陰。", 
      "有官梅幾許，紅萼未宜簪。", 
      "池面冰膠，牆腰雪老，雲意還又沈沈。", 
      "翠藤共、閒穿徑竹，漸笑語、驚起臥沙禽。", 
      "野老林泉，故王臺榭，呼喚登臨。", 
      "南去北來何事，蕩湘雲楚水，目極傷心。", 
      "朱戶黏雞，金盤簇燕，空嘆時序侵尋。", 
      "記曾共，西樓雅集，想垂楊、還嫋萬絲金。", 
      "待得歸鞍到時，只怕春深。"
    ], 
    "rhythmic": "一萼紅", 
    "tags": [
      "宋詞三百首"
    ]
  }, 
  {
    "author": "姜夔", 
    "paragraphs": [
      "鬧紅一舸，記來時、嘗與鴛鴦爲侶。", 
      "三十六陂人未到，水佩風裳無數。", 
      "翠葉吹涼，玉容銷酒，更灑菰蒲雨。", 
      "嫣然搖動，冷香飛上詩句。", 
      "日暮。", 
      "青蓋亭亭，情人不見，爭忍凌波去。", 
      "只恐舞衣寒易落，愁入西風南浦。", 
      "高柳垂陰，老魚吹浪，留我花間住。", 
      "田田多少，幾回沙際歸路。"
    ], 
    "rhythmic": "念奴嬌", 
    "tags": [
      "宋詞三百首"
    ]
  }, 
  {
    "author": "姜夔", 
    "paragraphs": [
      "楚山修竹，自娟娟、不受人間袢暑。", 
      "我醉欲眠伊伴我，一枕涼生如許。", 
      "象齒爲材，花藤爲面，終是無真趣。", 
      "梅風吹溽，此君直恁清苦。", 
      "須信下榻殷勤，け然成夢，夢與秋相遇。", 
      "翠袖佳人來共看，漠漠風煙千畝。", 
      "蕉葉窗紗，荷花池館，別有留人處。", 
      "此時歸去，爲君聽盡秋雨。"
    ], 
    "rhythmic": "念奴嬌"
  }, 
  {
    "author": "姜夔", 
    "paragraphs": [
      "看垂楊連苑，杜若侵沙，愁損未歸眼。", 
      "信馬青樓去，重簾下，娉婷人妙飛燕。", 
      "翠尊共款。", 
      "聽豔歌、郎意先感。", 
      "便攜手、月地雲階裏，愛良夜微暖。", 
      "無限。", 
      "風流疏散。", 
      "有暗藏弓履，偷寄香翰。", 
      "明日聞津鼓，湘江上，催人還解春纜。", 
      "亂紅萬點。", 
      "悵斷魂、煙水遙遠。", 
      "又爭似相攜，乘一舸、鎮長見。"
    ], 
    "rhythmic": "眉嫵"
  }, 
  {
    "author": "姜夔", 
    "paragraphs": [
      "與客攜壺，梅花過了，夜來風雨。", 
      "幽禽自語。", 
      "啄香心、度牆去。", 
      "春衣都是柔荑翦，尚沾惹、殘茸半縷。", 
      "悵玉鈿似掃，朱門深閉，再見無路。", 
      "凝佇。", 
      "曾遊處。", 
      "但繫馬垂楊，認郎鸚鵡。", 
      "揚州夢覺，彩雲飛過何許。", 
      "多情須倩樑間燕，問吟袖、弓腰在否。", 
      "怎知道，誤了人，年少自恁虛度。"
    ], 
    "rhythmic": "月下笛"
  }, 
  {
    "author": "姜夔", 
    "paragraphs": [
      "冷雲迷浦。", 
      "倩誰喚、玉妃起舞。", 
      "歲華如許。", 
      "野梅弄眉嫵。", 
      "屐齒印蒼蘚，漸爲尋花來去。", 
      "自隨秋雁南來，望江國、渺何處。", 
      "新詩漫與。", 
      "好風景、長是暗度。", 
      "故人知否。", 
      "抱幽恨難語。", 
      "何時共漁艇，莫負滄浪煙雨。", 
      "況有清夜啼猿，怨人良苦。"
    ], 
    "rhythmic": "清波引"
  }, 
  {
    "author": "姜夔", 
    "paragraphs": [
      "虛閣籠寒，小簾通月，暮色偏憐高處。", 
      "樹隔離宮，水平馳道，湖山盡入尊俎。", 
      "奈楚客淹留久，砧聲帶愁去。", 
      "屢回顧。", 
      "過秋風、未成歸計。", 
      "誰念我、重見冷楓紅舞。", 
      "喚起淡妝人，問逋仙、今在何許。", 
      "象筆鸞箋，甚而今、不道秀句。", 
      "怕平生幽恨，化作沙邊煙雨。"
    ], 
    "rhythmic": "法曲獻仙音"
  }, 
  {
    "author": "姜夔", 
    "paragraphs": [
      "雙槳來時，有人似、舊曲桃根桃葉。", 
      "歌扇輕約飛花，蛾眉正奇絕。", 
      "春漸遠、汀洲自綠，更添了、幾聲啼鴂。", 
      "十里揚州，三生杜牧，前事休說。", 
      "又還是、宮燭分煙，奈愁裏、匆匆換時節。", 
      "都把一襟芳思，與空階榆莢。", 
      "千萬縷、藏鴉細柳，爲玉尊、起舞迴雪。", 
      "想見西出陽關，故人初別。"
    ], 
    "rhythmic": "琵琶仙・自度曲", 
    "tags": [
      "宋詞三百首"
    ]
  }, 
  {
    "author": "姜夔", 
    "paragraphs": [
      "疊鼓夜寒，垂燈春淺，匆匆時事如許。", 
      "倦遊歡意少，俯仰悲今古。", 
      "江淹又吟恨賦。", 
      "記當時、送君南浦。", 
      "萬里乾坤，百年身世，唯有此情苦。", 
      "揚州柳，垂官路。", 
      "有輕盈換馬，端正窺戶。", 
      "酒醒明月下，夢逐潮聲去。", 
      "文章信美知何用，漫贏得、天涯羈旅。", 
      "教說與。", 
      "春來要、尋花伴侶。"
    ], 
    "rhythmic": "玲瓏四犯"
  }, 
  {
    "author": "姜夔", 
    "paragraphs": [
      "恨春易去。", 
      "甚春卻向揚州住。", 
      "微雨。", 
      "正繭栗梢頭弄詩句。", 
      "紅橋二十四，總是行雲處。", 
      "無語。", 
      "漸半脫宮衣笑相顧。", 
      "金壺細葉，千朵圍歌舞。", 
      "誰念我、鬢成絲，來此共尊俎。", 
      "後日西園，綠陰無數。", 
      "寂寞劉郎，自修花譜。"
    ], 
    "rhythmic": "側犯"
  }, 
  {
    "author": "姜夔", 
    "paragraphs": [
      "夜深客子移舟處，兩兩沙禽驚起。", 
      "紅衣入漿，青燈搖浪，微涼意思。", 
      "把酒臨風，不思歸去，有如此水。", 
      "況茂林遊倦，長幹望久，芳心事、簫聲裏。", 
      "屈指歸期尚未。", 
      "鵲南飛、有人應喜。", 
      "畫欄桂子，留香小待，提攜影底。", 
      "我已情多，十年幽夢，略曾如此。", 
      "甚謝郎、也恨飄零，解道月明千里。"
    ], 
    "rhythmic": "水龍吟"
  }, 
  {
    "author": "姜夔", 
    "paragraphs": [
      "衰草愁煙，亂鴉送日，風沙迴旋平野。", 
      "拂雪金鞭，欺寒茸帽，還記章臺走馬。", 
      "誰念飄零久，漫贏得、幽懷難寫。", 
      "故人清沔相逢，小窗閒共情話。", 
      "長恨離多會少，重訪問竹西，珠淚盈把。", 
      "雁磧波平，漁汀人散，老去不堪遊冶。", 
      "無奈苕溪月，又照我、扁舟東下。", 
      "甚日歸來，梅花零亂春夜。"
    ], 
    "rhythmic": "探春慢"
  }, 
  {
    "author": "姜夔", 
    "paragraphs": [
      "芳蓮墜粉，蔬桐吹綠，庭院暗雨乍歇。", 
      "無端抱影銷魂處，還見筱牆螢暗，蘚階蛩切。", 
      "送客重尋西去路，問水面、琵琶誰撥。", 
      "最可惜、一片江山，總付與啼鴂。", 
      "長恨相從未款，而今何事，又對西風離別。", 
      "渚寒煙淡，棹移人遠，縹緲行舟如葉。", 
      "想文君望久，倚竹愁生步羅襪。", 
      "歸來後、翠尊雙飲，下了珠簾，玲瓏閒看月。"
    ], 
    "rhythmic": "八歸", 
    "tags": [
      "宋詞三百首"
    ]
  }, 
  {
    "author": "姜夔", 
    "paragraphs": [
      "玉鞭重倚。", 
      "卻沈吟未上，又縈離思。", 
      "爲大喬、能撥春風，小喬妙移箏，雁啼秋水。", 
      "柳怯雲鬆，更何必、十分梳洗。", 
      "道郎攜羽扇，那日隔簾，半面曾記。", 
      "西窗夜涼雨霽。", 
      "嘆幽歡未足，何事輕棄。", 
      "問後約、空指薔薇，算如此溪山，甚時重至。", 
      "水驛燈昏，又見在、曲屏近底。", 
      "念唯有、夜來皓月，照伊自睡。"
    ], 
    "rhythmic": "解連環"
  }, 
  {
    "author": "姜夔", 
    "paragraphs": [
      "玉珂朱組。", 
      "又佔了、道人林下真趣。", 
      "窗戶新成，青紅猶潤，雙燕爲君胥宇。", 
      "秦淮貴人宅第，問誰記、六朝歌舞。", 
      "總付與、在柳橋花館，玲瓏深處。", 
      "居士。", 
      "閒記取。", 
      "高臥未成，且種鬆千樹。", 
      "覓句堂深，寫經窗靜，他日任聽風雨。", 
      "列仙更教誰做，一院雙成儔侶。", 
      "世間住。", 
      "且休將雞犬，雲中飛去。"
    ], 
    "rhythmic": "喜遷鶯慢・喜遷鶯"
  }, 
  {
    "author": "姜夔", 
    "paragraphs": [
      "向秋來、漸疏班扇，雨聲時過金井。", 
      "堂虛已放新涼入，湘竹最宜敧枕。", 
      "閒記省。", 
      "又還是、斜河舊約今再整。", 
      "天風夜冷。", 
      "自織錦人歸，乘槎客去，此意有誰領。", 
      "空贏得，今古三星炯炯。", 
      "銀波相望千頃。", 
      "柳州老矣猶兒戲，瓜果爲伊三請。", 
      "雲路回。", 
      "漫說道、年年野鵲曾並影。", 
      "無人與問。", 
      "但濁酒相呼，疏簾自卷，微月照清飲。"
    ], 
    "rhythmic": "摸魚兒"
  }, 
  {
    "author": "姜夔", 
    "paragraphs": [
      "淮左名都，竹西佳處，解鞍少駐初程。", 
      "過春風十里，盡薺麥青青。", 
      "自胡馬窺江去後，廢池喬木，猶厭言兵。", 
      "漸黃昏，清角吹寒，都在空城。", 
      "杜郎俊賞，算而今，重到須驚。", 
      "縱豆蔻詞工，青樓夢好，難賦深情。", 
      "二十四橋仍在，波心蕩、冷月無聲。", 
      "念橋邊紅藥，年年知爲誰生。"
    ], 
    "rhythmic": "揚州慢", 
    "tags": [
      "宋詞三百首"
    ]
  }, 
  {
    "author": "姜夔", 
    "paragraphs": [
      "漸吹盡、枝頭香絮。", 
      "是處人家，綠深門戶。", 
      "遠浦縈迴，暮帆零亂向何許。", 
      "閱人多矣，誰得似、長亭樹。", 
      "樹若有情時，不會得、青青如此。", 
      "日暮。", 
      "望高城不見，只見亂山無數。", 
      "韋郎去也，怎忘得、玉環分付。", 
      "第一是、早早歸來，怕紅萼、無人爲主。", 
      "算空有並刀，難翦離愁千縷。"
    ], 
    "rhythmic": "長亭怨慢", 
    "tags": [
      "宋詞三百首"
    ]
  }, 
  {
    "author": "姜夔", 
    "paragraphs": [
      "空城曉月。", 
      "吹入垂楊陌。", 
      "馬上單衣寒惻惻。", 
      "看盡鵝黃嫩綠，都是江南舊相識。", 
      "正岑寂。", 
      "明朝又寒食。", 
      "強攜酒、小橋宅，怕梨花落盡成秋色。", 
      "燕燕飛來，問春何在，唯有池塘自碧。"
    ], 
    "rhythmic": "淡黃柳", 
    "tags": [
      "宋詞三百首"
    ]
  }, 
  {
    "author": "姜夔", 
    "paragraphs": [
      "松江煙浦。", 
      "是千古三高，遊衍佳處。", 
      "須信石湖仙，似鴟夷、翩然引去。", 
      "浮雲安在，我自愛、綠香紅舞。", 
      "容與。", 
      "看世間、幾度今古。", 
      "盧溝舊曾駐馬，爲黃花、閒吟秀句。", 
      "見說胡兒，也學綸巾敧雨。", 
      "玉友金蕉，玉人金縷。", 
      "緩移箏柱。", 
      "閒好語。", 
      "明年定在槐府。"
    ], 
    "rhythmic": "石湖仙"
  }, 
  {
    "author": "姜夔", 
    "paragraphs": [
      "舊時月色。", 
      "算幾番照我，梅邊吹笛。", 
      "喚起玉人，不管清寒與攀摘。", 
      "何遜而今漸老，都忘卻、春風詞筆。", 
      "但怪得、竹外疏花，香冷入瑤席。", 
      "江國。", 
      "正寂寂。", 
      "嘆寄與路遙，夜雪初積。", 
      "翠尊易泣。", 
      "紅萼無言耿相憶。", 
      "長記曾攜手處，千樹壓、西湖寒碧。", 
      "又片片、吹盡也，幾時見得。"
    ], 
    "rhythmic": "暗香", 
    "tags": [
      "宋詞三百首", 
      "西湖"
    ]
  }, 
  {
    "author": "姜夔", 
    "paragraphs": [
      "苔枝綴玉。", 
      "有翠禽小小，枝上同宿。", 
      "客裏相逢，籬角黃昏，無言自倚修竹。", 
      "昭君不慣胡沙遠，但暗憶、江南江北。", 
      "想佩環、月夜歸來，化作此花幽獨。", 
      "猶記深宮舊事，那人正睡裏，飛近蛾綠。", 
      "莫似春風，不管盈盈，早與安排金屋。", 
      "還教一片隨波去，又卻怨、玉龍哀曲。", 
      "等恁時、重覓幽香，已入小窗橫幅。"
    ], 
    "rhythmic": "疏影", 
    "tags": [
      "宋詞三百首"
    ]
  }, 
  {
    "author": "姜夔", 
    "paragraphs": [
      "簟枕邀涼，琴書換日，睡餘無力。", 
      "細灑冰泉，並刀破甘碧。", 
      "牆頭喚酒，誰問訊、城南詩客。", 
      "岑寂。", 
      "高柳晚蟬，說西風消息。", 
      "虹粱水陌。", 
      "魚浪吹香，紅衣半狼藉。", 
      "維舟試望故國。", 
      "眇天北。", 
      "可惜渚邊沙外，不共美人遊歷。", 
      "問甚時同賦，三十六陂秋色。"
    ], 
    "rhythmic": "惜紅衣"
  }, 
  {
    "author": "姜夔", 
    "paragraphs": [
      "爲春瘦。", 
      "何堪更繞西湖，盡是垂柳。", 
      "自看煙外岫。", 
      "記得與君，湖上攜手。", 
      "君歸未久。", 
      "早亂落、香紅千畝。", 
      "一葉凌波縹緲，過三十六離宮，遣遊人回首。", 
      "猶有。", 
      "畫船障袖。", 
      "青樓倚扇，相映人爭秀。", 
      "翠翹光欲溜。", 
      "愛著宮黃，而今時候。", 
      "傷春似舊。", 
      "蕩一點、春心如酒。", 
      "寫入吳絲自奏。", 
      "問誰識，曲中心、花前友。"
    ], 
    "rhythmic": "角招", 
    "tags": [
      "西湖"
    ]
  }, 
  {
    "author": "姜夔", 
    "paragraphs": [
      "潮回卻過西陵浦，扁舟僅容居士。", 
      "去得幾何時，黍離離如此。", 
      "客途今倦矣。", 
      "漫贏得、一襟詩思。", 
      "記憶江南，落帆沙際，此行還是。", 
      "迤邐。", 
      "剡中山，重相見、依依故人情味。", 
      "似怨不來遊，擁愁鬟十二。", 
      "一丘聊復爾。", 
      "也孤負、幼輿高志。", 
      "水葓晚，漠漠搖煙，奈未成歸計。"
    ], 
    "rhythmic": "徵招"
  }, 
  {
    "author": "姜夔", 
    "paragraphs": [
      "古簾空，墜月皎。", 
      "坐久西窗人悄。", 
      "蛩吟苦，漸漏水丁丁，箭壺催曉。", 
      "引涼颸、動翠葆。", 
      "露腳斜飛雲表。", 
      "因嗟念，似去國情懷，暮帆菸草。", 
      "帶眼銷磨，爲近日、愁多頓老。", 
      "衛娘何在，宋玉歸來，兩地暗縈繞。", 
      "搖落江楓早。", 
      "嫩約無憑，幽夢又杳。", 
      "但盈盈、淚灑單衣，今夕何夕恨未了。"
    ], 
    "rhythmic": "秋宵吟"
  }, 
  {
    "author": "姜夔", 
    "paragraphs": [
      "綠楊巷陌。", 
      "秋風起、邊城一片離索。", 
      "馬嘶漸遠，人歸甚處，戍樓吹角。", 
      "情懷正惡。", 
      "更衰草寒煙淡薄。", 
      "似當時、將軍部曲，迤邐度沙漠。", 
      "追念西湖上，小舫攜歌，晚花行樂。", 
      "舊遊在否，想如今、翠凋紅落。", 
      "漫寫羊裙，等新雁來時系著。", 
      "怕匆匆、不肯寄與，誤後約。"
    ], 
    "rhythmic": "淒涼犯", 
    "tags": [
      "西湖"
    ]
  }, 
  {
    "author": "姜夔", 
    "paragraphs": [
      "月冷龍沙，塵輕虎落，今年漢酺初賜。", 
      "新翻胡部曲，聽氈幕、元戎歌吹。", 
      "層樓高峙。", 
      "看欄曲縈紅，檐牙飛翠。", 
      "人姝麗。", 
      "粉香吹下，夜寒風細。", 
      "此地。", 
      "宜有詞仙，擁素雲黃鶴，與君遊戲。", 
      "玉梯凝望久，嘆芳草、萋萋千里。", 
      "天涯情味。", 
      "仗酒襏清愁，花銷英氣。", 
      "西山外。", 
      "晚來還卷，一簾秋霽。"
    ], 
    "rhythmic": "翠樓吟", 
    "tags": [
      "宋詞三百首"
    ]
  }, 
  {
    "author": "姜夔", 
    "paragraphs": [
      "五湖舊約，問經年底事，長負清景。", 
      "暝入西山，漸喚我、一葉夷猶乘興。", 
      "倦網都收，歸禽時度，月上汀州冷。", 
      "中流容與，畫橈不點清鏡。", 
      "誰解喚起湘靈，煙鬟霧鬢，理哀弦鴻陣。", 
      "玉麈談玄，嘆坐客、多少風流名勝。", 
      "暗柳蕭蕭，飛星冉冉，夜久知秋信。", 
      "鱸魚應好，舊家樂事誰省。"
    ], 
    "rhythmic": "湘月・念奴嬌"
  }, 
  {
    "author": "姜夔", 
    "paragraphs": [
      "寒食飛紅滿帝城。", 
      "慈烏相對立，柳青青。", 
      "玉階端笏細陳情。", 
      "天恩許，春儘可還京。", 
      "鵲報倚門人。", 
      "安輿扶上了，更親擎。", 
      "看花攜樂緩行程。", 
      "爭迎處，堂下拜公卿。"
    ], 
    "rhythmic": "小重山令・小重山"
  }, 
  {
    "author": "姜夔", 
    "paragraphs": [
      "昔遊未遠，記湘皋聞瑟，灃浦捐褋。", 
      "因覓孤山林處士，來踏梅根殘雪。", 
      "獠女供花，傖兒行酒，臥看青門轍。", 
      "一丘吾老，可憐情事空切。", 
      "曾見海作桑田，仙人云表，笑汝真癡絕。", 
      "說與依依王謝燕，應有涼風時節。", 
      "越只青山，吳惟芳草，萬古皆沈滅。", 
      "繞枝三匝，白頭歌盡明月。"
    ], 
    "rhythmic": "念奴嬌"
  }, 
  {
    "author": "姜夔", 
    "paragraphs": [
      "江左詠梅人，夢繞青青路。", 
      "因向凌風臺下看，心事還將與。", 
      "憶別庾郎時，又過林逋處。", 
      "萬古西湖寂寞春，惆悵誰能賦。"
    ], 
    "rhythmic": "卜算子", 
    "tags": [
      "西湖"
    ]
  }, 
  {
    "author": "姜夔", 
    "paragraphs": [
      "月上海雲沈，鷗去吳波回。", 
      "行過西泠有一枝，竹暗人家靜。", 
      "又見水沈亭，舉目悲風景。", 
      "花下鋪氈把一杯，緩飲春風影。"
    ], 
    "rhythmic": "卜算子"
  }, 
  {
    "author": "姜夔", 
    "paragraphs": [
      "蘚幹石斜妨，玉蕊鬆低覆。", 
      "日暮冥冥一見來，略比年時瘦。", 
      "涼觀酒初醒，竹閣吟才就。", 
      "猶恨幽香作許慳，小遲春心透。"
    ], 
    "rhythmic": "卜算子"
  }, 
  {
    "author": "姜夔", 
    "paragraphs": [
      "家在馬城西，今賦梅屏雪。", 
      "梅雪相兼不見花，月影玲瓏徹。", 
      "前度帶愁看，一餉和愁折。", 
      "若使逋仙及見之，定自成愁絕。"
    ], 
    "rhythmic": "卜算子"
  }, 
  {
    "author": "姜夔", 
    "paragraphs": [
      "摘蕊暝禽飛，倚樹懸冰落。", 
      "下竺橋邊淺立時，香已漂流卻。", 
      "空徑晚煙平，古寺春寒惡。", 
      "老子尋花第一番，常恐吳兒覺。"
    ], 
    "rhythmic": "卜算子"
  }, 
  {
    "author": "姜夔", 
    "paragraphs": [
      "綠萼更橫枝，多少梅花樣。", 
      "惆悵西村一塢春，開遍無人賞。", 
      "細草藉金輿，歲歲長吟想。", 
      "枝上麼禽一兩聲，猶似宮娥唱。"
    ], 
    "rhythmic": "卜算子"
  }, 
  {
    "author": "姜夔", 
    "paragraphs": [
      "象筆帶香題，龍笛吟春咽。", 
      "楊柳嬌癡未覺愁，花管人離別。", 
      "路出古昌源，石瘦冰霜潔。", 
      "折得青須碧蘚花，持向人間說。"
    ], 
    "rhythmic": "卜算子"
  }, 
  {
    "author": "姜夔", 
    "paragraphs": [
      "御苑接湖波，松下春風細。", 
      "雲綠峨峨玉萬枝，別有仙風味。", 
      "長信昨來看，憶共東皇醉。", 
      "此樹婆娑一惘然，苔蘚生春意。"
    ], 
    "rhythmic": "卜算子"
  }, 
  {
    "author": "姜夔", 
    "paragraphs": [
      "花中慣識，壓架玲瓏雪。", 
      "乍見緗蕤間琅葉。", 
      "恨春風將了，染額人歸，留得個、嫋嫋垂香帶月。", 
      "鵝兒真似酒，我愛幽芳，遠比酴醿又嬌絕。", 
      "自種古鬆根，待看黃龍，亂飛上、蒼髯五鬣。", 
      "更老仙、添與筆端春，敢喚起桃花，問誰優劣。"
    ], 
    "rhythmic": "洞仙歌"
  }, 
  {
    "author": "姜夔", 
    "paragraphs": [
      "青青官柳，飛過雙雙燕。", 
      "樓上對春寒，卷珠簾、瞥然一見。", 
      "如今春去，香絮亂因風，沾徑草，惹牆花，一一教誰管。", 
      "陽關去也，方表人腸斷。", 
      "幾度拂行軒，念衣冠、尊前易散。", 
      "翠眉織錦，紅葉浪題詩。", 
      "煙渡口，水亭邊，長是心先亂。"
    ], 
    "rhythmic": "驀山溪"
  }, 
  {
    "author": "姜夔", 
    "paragraphs": [
      "我與先生，夙期已久，人間無此。", 
      "不學楊郎，南山種豆，十一徵微利。", 
      "雲霄直上，諸公袞袞，乃作道邊苦李。", 
      "五千言，老來受用，肯教造物兒戲。", 
      "東岡記得，同來胥宇，歲月幾時難計。", 
      "柳老悲桓，鬆高對阮。", 
      "未辦爲鄰地。", 
      "長乾白下，青樓朱閣，往往夢中槐蟻。", 
      "卻不如、窪尊放滿，老夫未醉。"
    ], 
    "rhythmic": "永遇樂"
  }, 
  {
    "author": "姜夔", 
    "paragraphs": [
      "闌干表立蒼龍背。", 
      "三面巉天翠。", 
      "東遊才上小蓬萊。", 
      "不見此樓煙雨、未應回。", 
      "而今指點來時路。", 
      "卻是冥濛處。", 
      "老仙鶴馭幾時歸。", 
      "未必山川城郭、是耶非。"
    ], 
    "rhythmic": "虞美人"
  }, 
  {
    "author": "姜夔", 
    "paragraphs": [
      "雲隔迷樓，苔封很石，人向何處。", 
      "數騎秋煙，一篙寒汐，千古空來去。", 
      "使君心在，蒼厓綠嶂，苦被北門留住。", 
      "有尊中酒差可飲，大旗盡繡熊虎。", 
      "前身諸葛，來遊此地，數語便酬三顧。", 
      "樓外冥冥，江皋隱隱，認得徵西路。", 
      "中原生聚，神京耆老，南望長淮金鼓。", 
      "問當時、依依種柳，至今在否。"
    ], 
    "rhythmic": "永遇樂"
  }, 
  {
    "author": "姜夔", 
    "paragraphs": [
      "日落愛山紫，沙漲省潮回。", 
      "平生夢猶不到，一葉眇西來。", 
      "欲訊桑田成海，人世了無知者，魚鳥兩相推。", 
      "天外玉笙杳，子晉只空臺。", 
      "倚闌干，二三子，總仙才。", 
      "爾歌遠遊章句，雲氣入吾杯。", 
      "不問王郎五馬，頗憶謝生雙屐，處處長青苔。", 
      "東望赤城近，吾興亦悠哉。"
    ], 
    "rhythmic": "水調歌頭"
  }, 
  {
    "author": "姜夔", 
    "paragraphs": [
      "雲曰歸歟。", 
      "縱垂天曳曳，終反衡廬。", 
      "揚州十年一夢，俯仰差殊。", 
      "秦碑越殿，悔舊遊、作計全疏。", 
      "分付與、高懷老尹，管絃絲竹寧無。", 
      "知公愛山入剡，若南尋李白，問訊何如。", 
      "年年雁飛波上，愁亦關予。", 
      "臨皋領客，向月邊、攜酒攜鱸。", 
      "今但借、秋風一榻，公歌我亦能書。"
    ], 
    "rhythmic": "漢宮春"
  }, 
  {
    "author": "姜夔", 
    "paragraphs": [
      "一顧傾吳。", 
      "苧蘿人不見，煙杳重湖。", 
      "當時事如對弈，此亦天乎。", 
      "大夫仙去，笑人間、千古須臾。", 
      "有倦客、扁舟夜泛，猶疑水鳥相呼。", 
      "秦山對樓自綠，怕越王故壘，時下樵蘇。", 
      "只今倚闌一笑，然則非歟。", 
      "小叢解唱，倩松風、爲我吹竽。", 
      "更坐待、千巖月落，城頭眇眇啼鳥。"
    ], 
    "rhythmic": "漢宮春"
  }, 
  {
    "author": "姜夔", 
    "paragraphs": [
      "祝壽筵開，畫堂深映花如繡。", 
      "瑞煙噴獸。", 
      "簾幕香風透。", 
      "一點臺星，化作人間秀。", 
      "韶音奏。", 
      "兩行紅袖。", 
      "齊勸長生酒。"
    ], 
    "rhythmic": "點絳脣"
  }, 
  {
    "author": "姜夔", 
    "paragraphs": [
      "風竹吹香，水楓鳴綠，睡覺涼生金縷。", 
      "鏡底同心，枕前雙玉，相看轉傷幽素。", 
      "傍綺閣、輕陰度。", 
      "飛來鑑湖雨。", 
      "近重午。", 
      "燎銀篝、暗薰溽暑。", 
      "羅扇小、空寫數行怨苦。", 
      "纖手結芳蘭，且休歌、九辯懷楚。", 
      "故國情多，對溪山、都是離緒。", 
      "但一川煙葦，恨滿西陵歸路。"
    ], 
    "rhythmic": "越女鏡心・法曲獻仙音"
  }, 
  {
    "author": "姜夔", 
    "paragraphs": [
      "紅妝豔色，照浣花溪影，絕代姝麗。", 
      "弄輕風、搖盪滿林羅綺。", 
      "自然富貴天姿，都不比、等閒桃李。", 
      "簾櫳靜悄，月上正貪春睡。", 
      "長記初開日，逞妖麗、如與人面爭媚。", 
      "過韶光一瞬，便成流水。", 
      "對此日嘆浮華，惜芳菲、易成憔悴。", 
      "留無計。", 
      "惟有花邊盡醉。"
    ], 
    "rhythmic": "月上海棠"
  }, 
  {
    "author": "汪莘", 
    "paragraphs": [
      "聽說古時月，皎潔勝今時。", 
      "今人但見今月，也道似琉璃。", 
      "君看少年眸子，那比嬰兒神彩，投老又堪悲。", 
      "明月不在盛，玉斧亦何爲。", 
      "約東坡，招太白，試尋思。", 
      "憑誰斫卻，裏面桂影數千枝。", 
      "憶在無懷天上，仍向有虞宮殿，看月到陳隋。", 
      "別有一輪月，萬古沒成虧。"
    ], 
    "rhythmic": "水調歌頭"
  }, 
  {
    "author": "汪莘", 
    "paragraphs": [
      "去郢頻回首。", 
      "正橫江、蓀橈容與，蘭旌悠久。", 
      "悵望龍門都不見，似把長楸孤負。", 
      "念往日、佳人爲偶。", 
      "獨向芳洲相思處，採蘋花、杜若空盈手。", 
      "乘赤豹，誰來後。", 
      "雲中眼界窮高厚。", 
      "覽山川、冀州還在，陶唐何有。", 
      "木葉紛紛秋風晚，縹緲瀟湘左右。", 
      "見帝子、冰魂廝守。", 
      "應記薰弦相對日，酹一杯、太乙東皇酒。", 
      "問此意，君知否。"
    ], 
    "rhythmic": "乳燕飛・賀新郎"
  }, 
  {
    "author": "汪莘", 
    "paragraphs": [
      "曉趁西湖約。", 
      "到湖頭，煙消日出，波生雨腳。", 
      "日挈白魚攜碧酒，要與詩人共酌。", 
      "把樓上、珠簾卷卻。", 
      "坐對荷花三萬朵，念西鄰、未嫁肌如削。", 
      "待折與，不堪著。", 
      "別來又見秋蕭索。", 
      "恨無由、將餘風月，伴君雲鶴。", 
      "想見登山臨水處，醉把茱萸槃礴。", 
      "唱白雪、陽春新作。", 
      "一自東籬人去後，算人間，黃菊空零落。", 
      "嘆作者，多命薄。"
    ], 
    "rhythmic": "乳燕飛・賀新郎", 
    "tags": [
      "西湖"
    ]
  }, 
  {
    "author": "汪莘", 
    "paragraphs": [
      "天末起涼風。", 
      "雲氣匆匆。", 
      "如今何處有英雄。", 
      "獨佩一壺溪上去，秋水澄空。", 
      "絕壁聳雲中，倒掛青松。", 
      "醉歌漢殿與秦宮。", 
      "日現山西留不住，目送飛鴻。"
    ], 
    "rhythmic": "浪淘沙"
  }, 
  {
    "author": "汪莘", 
    "paragraphs": [
      "春至傷春，秋至悲秋，誰在華胥。", 
      "嘆謫仙才氣，飛揚拔扈，淵明何事，慷慨欷歔。", 
      "自我少年，如今晚境，行半人間真有餘。", 
      "都休問，且一觴一詠，吾愛吾廬。", 
      "南皋境界何如。", 
      "舍明月清風誰與居。", 
      "望蓬山路杳，萬株翠檜，方壺門掩，四面紅蕖。", 
      "中有佳人，綽如姑射，一炷清香滿太虛。", 
      "塵寰外，被鳴鸞報客，飛鶴傳書。"
    ], 
    "rhythmic": "沁園春"
  }, 
  {
    "author": "汪莘", 
    "paragraphs": [
      "荊楚歲時，念自古、登臨風俗。", 
      "休更道、桓家車騎，謝家絲竹。", 
      "不覺吹將頭上帽，可來共採籬邊菊。", 
      "嘆如今，重九有何人，相追逐。", 
      "窮處士，枯如木。", 
      "賢太守，溫如玉。", 
      "遣廚人饋酒，廩人饋粟。", 
      "欲寄唐虞無限意，離騷都是相思曲。", 
      "奈兩三、寒蝶尚于飛，秋光促。"
    ], 
    "rhythmic": "滿江紅"
  }, 
  {
    "author": "汪莘", 
    "paragraphs": [
      "萬古灰飛，算何用、黃金滿屋。", 
      "吾老矣，幾番重九，幾杯醽醁。", 
      "此日登臨多恨別，明年強健何由卜。", 
      "且喚教、兒女逐人來，尋黃菊。", 
      "蘋已白，楓猶綠。", 
      "鱸已晚，橙初熟。", 
      "嘆人間何事，稍如吾欲。", 
      "五柳愛尋王母使，三閭好作湘妃曲。", 
      "向飄風、凍雨返柴扉，騎黃犢。"
    ], 
    "rhythmic": "滿江紅"
  }, 
  {
    "author": "汪莘", 
    "paragraphs": [
      "一曲清溪繞舍流。", 
      "數間茅屋正宜秋。", 
      "芙蓉灼灼出牆頭。", 
      "元亮氣高還作令，少陵形瘦不封侯。", 
      "村醪閒飲兩三甌。"
    ], 
    "rhythmic": "浣溪沙"
  }, 
  {
    "author": "汪莘", 
    "paragraphs": [
      "龍山高會，憶當時賓主，風流雲散。", 
      "今日紫陽峯頂上，人望旌旗天半。", 
      "萬疊紅蕖，千層黃菊，照耀成飛觀。", 
      "西風浩蕩，碧天斜去雙雁。", 
      "遙想健筆淋漓，龍蛇落紙，妙句高張翰。", 
      "籠日輕霞橫數抹，綠水金波相間。", 
      "目寄宣平，神追師道，歸棹搖星漢。", 
      "城中萬戶，燭光香霧交貫。"
    ], 
    "rhythmic": "念奴嬌"
  }, 
  {
    "author": "汪莘", 
    "paragraphs": [
      "金風玉露，洗出乾坤體。", 
      "乘興到前村，見一片、清溪無底。", 
      "竹籬茅舍，雞犬兩三家，尋漁父，問湘靈，拄杖斜陽裏。", 
      "青春誤我，白髮今如此。", 
      "幸自識方壺，有個人，神通遊戲。", 
      "澗邊野鶴，巖上忽孤雲，傾濁酒，對黃花，又似東籬子。"
    ], 
    "rhythmic": "驀山溪"
  }, 
  {
    "author": "汪莘", 
    "paragraphs": [
      "春來春色佳，秋至秋光好。", 
      "無計奈春歸，又看秋光老。", 
      "去年飛雪時，病與梅花道。", 
      "來歲雪飛時，爲把金樽倒。"
    ], 
    "rhythmic": "生查子"
  }, 
  {
    "author": "汪莘", 
    "paragraphs": [
      "年少好尋芳，早春時節。", 
      "飛去飛來似蝴蝶。", 
      "如今老大，懶趁五陵豪俠。", 
      "夢中時聽得，秦簫咽。", 
      "割斷人間，柳枝桃葉。", 
      "海上書來恨離別。", 
      "舊遊還在，空鎖煙霞萬疊。", 
      "舉杯相憶處，青天月。"
    ], 
    "rhythmic": "感皇恩"
  }, 
  {
    "author": "汪莘", 
    "paragraphs": [
      "村南北。", 
      "夜來陡覺霜風急。", 
      "霜風急。", 
      "征途情緒，塞垣消息。", 
      "佳人獨倚琵琶泣。", 
      "一江明月空相憶。", 
      "空相憶。", 
      "寒衣未絮，荻花狼籍。"
    ], 
    "rhythmic": "憶秦娥"
  }, 
  {
    "author": "汪莘", 
    "paragraphs": [
      "數朵芙蕖，嫣然一笑凌清曉。", 
      "謝家池沼。", 
      "秋景偏宜少。", 
      "氣挾清霜，似把羣花小。", 
      "秋風嫋。", 
      "湘君來了。", 
      "一曲煙波渺。"
    ], 
    "rhythmic": "點絳脣"
  }, 
  {
    "author": "汪莘", 
    "paragraphs": [
      "問言何處秋光好。", 
      "當年曾過長洲道。", 
      "一望沒遮攔。", 
      "天寬水亦寬。", 
      "也因輕靄掃。", 
      "也傍斜暉討。", 
      "指點與君看。", 
      "畫他難不難。"
    ], 
    "rhythmic": "菩薩蠻"
  }, 
  {
    "author": "汪莘", 
    "paragraphs": [
      "人間只解春留住。", 
      "不管秋歸去。", 
      "一陣西窗風雨。", 
      "秋也歸何處。", 
      "柴扉半掩閒庭戶。", 
      "黃葉青苔無數。", 
      "猶把小春分付。", 
      "梅蕊前村路。"
    ], 
    "rhythmic": "桃源憶故人"
  }, 
  {
    "author": "汪莘", 
    "paragraphs": [
      "青女催人兩鬢霜。", 
      "自篘白酒作重陽。", 
      "方壺老子莫淒涼。", 
      "天地兩三胡蝶夢，古今多少菊花香。", 
      "只將破帽送秋光。"
    ], 
    "rhythmic": "浣溪沙"
  }, 
  {
    "author": "汪莘", 
    "paragraphs": [
      "曉角霜天，晝簾卻是春天氣。", 
      "小園行處。", 
      "雙蝶相隨至。", 
      "恰向梅邊，又向桃邊覷。", 
      "孜孜地。", 
      "訪蘭尋蕙。", 
      "誰會幽人意。"
    ], 
    "rhythmic": "點絳脣"
  }, 
  {
    "author": "汪莘", 
    "paragraphs": [
      "春色平分，甚偏他楊柳，分外風流。", 
      "夭桃自適其適，一笑還休。", 
      "可憐仙李，對東風、卻少溫柔。", 
      "爭奈得、海棠妝點，向人渾不知羞。", 
      "誰覺韶華如夢，到酴醿開後，鶯語供愁。", 
      "天教姚黃晚出，貴與王侔。", 
      "花中隱者，有春蘭、秋菊俱優。", 
      "須是到、溪山清凍，江梅香噴枝頭。"
    ], 
    "rhythmic": "漢宮春"
  }, 
  {
    "author": "汪莘", 
    "paragraphs": [
      "漁翁家住寒潭上。", 
      "曉霜晚日時相向。", 
      "三尺白魚長。", 
      "一雙搖玉光。", 
      "前朝來獻狀。", 
      "果慰攜壺望。", 
      "水月正商量。", 
      "小橋梅欲香。"
    ], 
    "rhythmic": "菩薩蠻"
  }, 
  {
    "author": "汪莘", 
    "paragraphs": [
      "居士情懷愛小春。", 
      "恰如重會面，舊時人。", 
      "東君輕笑又輕顰。", 
      "如道我，春去卻傷心。", 
      "青鳥下紅巾。", 
      "瑤池春信早，莫因循。", 
      "柳絲黃日牡丹晨。", 
      "相隨逐，春淺到春深。"
    ], 
    "rhythmic": "小重山"
  }, 
  {
    "author": "汪莘", 
    "paragraphs": [
      "夢下瑤臺，神飛閬苑，自嘆塵寰久客。", 
      "三入成周，望皇居帝宅。", 
      "蕩蘭槳、伊闕波濤，曳玉杖、洛陽阡陌。", 
      "獨躊躇、武烈文謨，天垂晚，月生魄。", 
      "故人少，別懷多，引壺觴自酌，誰憐衰白。", 
      "羣仙問我，尚低頭方冊。", 
      "共雲將、東過扶搖，遇鴻濛、頓超玄默。", 
      "待功成，翳鳳騎麟，把蟠桃摘。"
    ], 
    "rhythmic": "聒龍謠"
  }, 
  {
    "author": "汪莘", 
    "paragraphs": [
      "當年翦綵垂髫，超然便欲爲仙去。", 
      "世間俗狀，人心狡計，不堪同住。", 
      "每坐空山，獨臨古澗，神閒意寓。", 
      "想瀛洲雞犬，蓬萊猿鶴，應悵望，門前路。", 
      "自昔侯王將相，幾番成、落花飛絮。", 
      "仰天醉眼，興雲妙手，年華遲暮。", 
      "長揖煙塵，靜朝日月，誰知幽素。", 
      "正風清麟背，星垂海角，曉鍾初寤。"
    ], 
    "rhythmic": "水龍吟"
  }, 
  {
    "author": "汪莘", 
    "paragraphs": [
      "寄語山阿子，何日出幽篁。", 
      "蘭衣蕙帶，爲我獨立萬尋岡。", 
      "頭上青天蕩蕩，足下白雲靄靄，和氣自悠揚。", 
      "一陣東風至，靈雨過南塘。", 
      "招山鬼，吊河伯，俟東皇。", 
      "朱宮紫闕，何事宛在水中央。", 
      "長望龍輈雷駕，憑仗簫鍾交鼓，賓日出扶桑。", 
      "我乃援北斗，子亦射天狼。"
    ], 
    "rhythmic": "水調歌頭"
  }, 
  {
    "author": "汪莘", 
    "paragraphs": [
      "誰與玩芳草，公子未西歸。", 
      "天然脫去雕飾，秋水落芙蕖。", 
      "發軔朝兮東壁，弭節夕兮西極，故國入躊躇。", 
      "夢裏不知路，南鬥正扶疏。", 
      "鴆不好，鳳不利，憶三閭。", 
      "算來何事，苦道歲晏孰華餘。", 
      "首拜東皇太乙，複次雲君司命，高曳九霞裾。", 
      "山鬼正含睇，慕我欲何如。"
    ], 
    "rhythmic": "水調歌頭"
  }, 
  {
    "author": "汪莘", 
    "paragraphs": [
      "堯舜去已遠，稷契不重來。", 
      "周流天上地下，我馬亦悠哉。", 
      "君向雲中獨立，知與何人相俟，孔蓋逐風回。", 
      "長憶目成處，卻苦別離催。", 
      "被明月，佩寶璐，冠崔嵬。", 
      "可憐幼好奇服，年老在塵埃。", 
      "天地與我同性，日月與我同命，何事有餘哀。", 
      "故國空喬木，野鹿上高臺。"
    ], 
    "rhythmic": "水調歌頭"
  }, 
  {
    "author": "汪莘", 
    "paragraphs": [
      "孔孟化塵土，秦漢共丘墟。", 
      "人間美惡如夢，試看幾張書。", 
      "還是天一地二，做出朝三暮四，堪笑又堪悲。", 
      "誰憶陶元亮，春酒解飢劬。", 
      "老將至，歲既晏，念春歸。", 
      "停雲親友南北，何以慰離居。", 
      "半郭半村佳處，一竹一花生意，吾亦愛吾廬。", 
      "時訪前村酒，旋買小溪魚。"
    ], 
    "rhythmic": "水調歌頭"
  }, 
  {
    "author": "汪莘", 
    "paragraphs": [
      "志可洞金石，氣可塞堪輿。", 
      "問君所志安在，富貴勝人乎。", 
      "看取首陽二子，叩住孟津匹馬，天討不枝梧。", 
      "特立浮雲外，大塊可齊驅。", 
      "鐵可折，玉可碎，海可枯。", 
      "不論窮達生死，直節貫殊途。", 
      "立處孤峯萬仞，袖裏青蛇三尺，用舍付河圖。", 
      "晞汝陽阿上，濯汝洞庭河。"
    ], 
    "rhythmic": "水調歌頭", 
    "tags": [
      "洞庭湖"
    ]
  }, 
  {
    "author": "汪莘", 
    "paragraphs": [
      "欲覓存心法，當自盡心求。", 
      "此心盡處，豁地知性與天侔。", 
      "行盡武陵溪路，忽見桃源洞口，漁子舍漁舟。", 
      "輸與逃秦侶，絕境幾春秋。", 
      "舉全體，既盡得，要斂收。", 
      "勿忘勿助之際，玄牝一絲頭。", 
      "君看天高地下，中有鳶飛魚躍，妙用正周流。", 
      "可與知者道，莫語俗人休。"
    ], 
    "rhythmic": "水調歌頭"
  }, 
  {
    "author": "汪莘", 
    "paragraphs": [
      "唐宋諸公，誰道得、梅花親切。", 
      "到和靖、先生詩出，古人俱拙。", 
      "寫照乍分清淺水，傳神初付黃昏月。", 
      "盡後來、作者鬥尖新，仍重疊。", 
      "離不得，春和臘。", 
      "少不得，煙和雪。", 
      "更茅檐低亞，竹籬輕折。", 
      "何事西鄰春得入，還如東閣人傷別。", 
      "總輸他、樹下作僧來，離言說。"
    ], 
    "rhythmic": "滿江紅"
  }, 
  {
    "author": "汪莘", 
    "paragraphs": [
      "洞府瑤池，多是見、桃紅滿地。", 
      "君試問、江海清絕，因何拋棄。", 
      "仙景常如二三月，此花不受春風醉。", 
      "被販兒、俚婦折來看，添憔悴。", 
      "泛雪艇，搖冰枻。", 
      "溪館靜，村扉閉。", 
      "須祁寒徹骨，清香透鼻。", 
      "孤竹赤松真我友，姚黃魏紫非吾契。", 
      "笑方壺、日日繞南枝，猶多事。"
    ], 
    "rhythmic": "滿江紅"
  }, 
  {
    "author": "汪莘", 
    "paragraphs": [
      "草木自成歲，禽鳥已春聲。", 
      "仰觀俯察，多少宇宙古今情。", 
      "遐想炎黃以上，逮至漢唐而下，幾個費經營。", 
      "巢許有真意，無責自身輕。", 
      "富與貴，貧與賤，死還生。", 
      "方壺歲晚，深感梅蕊向人傾。", 
      "造物元來無物，有物還應自造，人意幾曾平。", 
      "天際識歸路，野鶴忽長鳴。"
    ], 
    "rhythmic": "水調歌頭"
  }, 
  {
    "author": "汪莘", 
    "paragraphs": [
      "三十六峯，三十六溪，長鎖清秋。", 
      "對孤峯絕頂，雲煙競秀，懸崖峭壁，瀑布爭流。", 
      "洞裏桃花，仙家芝草，雪後春正取次遊。", 
      "親曾見，是龍潭白畫，海涌潮頭。", 
      "當年黃帝浮丘。", 
      "有玉枕玉牀還在不。", 
      "向天都月夜，遙聞鳳管，翠微霜曉，仰盼龍樓。", 
      "砂穴長紅，丹爐已冷，安得靈方聞早修。", 
      "誰知此，問原頭白鹿，水畔青牛。"
    ], 
    "rhythmic": "沁園春"
  }, 
  {
    "author": "汪莘", 
    "paragraphs": [
      "家在柳塘，榜掛方壺，圖掛黃山。", 
      "覺仙峯六六，滿堂峭峻，仙溪六六，繞屋潺湲。", 
      "行到水窮，坐看雲起，只在吾廬尋丈間。", 
      "非人世，但鶴飛深谷，猿嘯高巖。", 
      "如今老疾蹣跚。", 
      "向畫裏嬉遊臥裏看。", 
      "甚花開花落，悄無人見，山南山北，誰似餘閒。", 
      "住個庵兒，了些活計，月白風清人倚闌。", 
      "山中友，類先秦氣貌，後晉衣冠。"
    ], 
    "rhythmic": "沁園春", 
    "tags": [
      "黃山"
    ]
  }, 
  {
    "author": "汪莘", 
    "paragraphs": [
      "野店殘冬。", 
      "綠酒春濃。", 
      "念如今、此意誰同。", 
      "溪光不盡，山翠無窮。", 
      "有幾枝梅，幾竿竹，幾株鬆。", 
      "籃輿乘興，薄暮疏鍾。", 
      "望孤村、斜日匆匆。", 
      "夜窗雪陣，曉枕雲峯。", 
      "便擁漁蓑，頂漁笠，作漁翁。"
    ], 
    "rhythmic": "行香子"
  }, 
  {
    "author": "汪莘", 
    "paragraphs": [
      "策杖溪邊。", 
      "倚杖峯前。", 
      "望瓊林、玉樹森然。", 
      "誰家殘雪，何處孤煙。", 
      "向一溪橋，一茅店，一漁船。", 
      "別般天地，新樣山川。", 
      "喚家童、訪鶴尋猿。", 
      "山深寺遠，雲冷鍾殘。", 
      "喜竹間燈，梅間屋，石間泉。"
    ], 
    "rhythmic": "行香子"
  }, 
  {
    "author": "汪莘", 
    "paragraphs": [
      "釀秫小春月，取酒雪花晨。", 
      "漏壺插破浮蟻，涌起碧鱗鱗。", 
      "誰覺東風密至，更帶梅香潛入，甕裏淨無塵。", 
      "一見酒之面，便得酒之心。", 
      "這番酒，□□□，未及賓。", 
      "黃山圖就，舊日境界喜重新。", 
      "三十六峯雲嶂，三十六溪煙水，三十六壺春。", 
      "寄語黃山道，我是境中人。"
    ], 
    "rhythmic": "水調歌頭", 
    "tags": [
      "黃山"
    ]
  }, 
  {
    "author": "汪莘", 
    "paragraphs": [
      "柳塘居處，方壺道號，汪姓莘名耕字。", 
      "欲將丹藥點凡花，教都做、水仙無計。", 
      "家中安石，村中居易，總是一場遊戲。", 
      "曲終金石滿吾廬，爭奈少、柳家風味。"
    ], 
    "rhythmic": "鵲橋仙"
  }, 
  {
    "author": "汪莘", 
    "paragraphs": [
      "儻來無定，浮生如寄，休說真非真是。", 
      "道人半睡半醒時，全身在、碧霄宮裏。", 
      "風師四起，雲君六合，茅舍有何準擬。", 
      "待他雪陣打窗來，旋披起、半牀紙被。"
    ], 
    "rhythmic": "鵲橋仙"
  }, 
  {
    "author": "汪莘", 
    "paragraphs": [
      "流水小橋，茅屋竹窗，紙帳蒲團。", 
      "把坎宮閉了，虎龍吟嘯，離宮鎖定，日月迴環。", 
      "萬點星飛，兩輪電轉，五色圓光天樣寬。", 
      "□奇處，漸冥冥杳杳，有個鴉翻。", 
      "當時築著機關。", 
      "後常把空華戲弄看。", 
      "更有些可笑，寐中清境，有些可怪，鏡裏清顏。", 
      "太上留魂，老君煉魄，又被瞿曇都掃殘。", 
      "如何好，只單修見性，雙練還丹。"
    ], 
    "rhythmic": "沁園春"
  }, 
  {
    "author": "汪莘", 
    "paragraphs": [
      "殘雪林塘春意淺。", 
      "倚碧玉、闌干日晚。", 
      "天涯五色明如翦。", 
      "上有新蟾占斷。", 
      "從別後、水遙山遠。", 
      "倩說與、天台劉阮。", 
      "方壺只有梅花伴。", 
      "不似桃花庭院。"
    ], 
    "rhythmic": "杏花天"
  }, 
  {
    "author": "汪莘", 
    "paragraphs": [
      "美人家在江南住。", 
      "每惆恨、江南日暮。", 
      "白蘋洲畔花無數。", 
      "還憶瀟湘風度。", 
      "幸自是、斷腸無處。", 
      "怎強作、鶯聲燕語。", 
      "東風占斷秦箏柱。", 
      "也逐落花歸去。"
    ], 
    "rhythmic": "杏花天"
  }, 
  {
    "author": "汪莘", 
    "paragraphs": [
      "詩家清絕。", 
      "檐外森然蒼玉節。", 
      "學易無思。", 
      "一笑窗前白玉妃。", 
      "何人共說。", 
      "山上青松鬆上雪。", 
      "更有誰知。", 
      "溪在門前月在溪。"
    ], 
    "rhythmic": "減字木蘭花"
  }, 
  {
    "author": "汪莘", 
    "paragraphs": [
      "紅白雖分兩色，清香總是梅花。", 
      "早春風日野人家。", 
      "相對伯夷柳下。", 
      "愛影拈將燈取，惜香放下簾遮。", 
      "長安如夢只堪嗟。", 
      "樂此應須賢者。"
    ], 
    "rhythmic": "西江月"
  }, 
  {
    "author": "汪莘", 
    "paragraphs": [
      "曾把江梅入室，門人不敬紅梅。", 
      "清香一點入靈臺。", 
      "傲雪家風猶在。", 
      "狀貌婦人孺子，性情烈士奇才。", 
      "自開自落有誰來。", 
      "與汝上林相待。"
    ], 
    "rhythmic": "西江月"
  }, 
  {
    "author": "汪莘", 
    "paragraphs": [
      "天下老鬆有數，人間不記何年。", 
      "海心嶽頂寺門前。", 
      "我欲收成一片。", 
      "爲向此公傳語，卻教老子隨緣。", 
      "龍盤虎踞負青天。", 
      "豈若吾身親見。"
    ], 
    "rhythmic": "西江月"
  }, 
  {
    "author": "汪莘", 
    "paragraphs": [
      "夏則飲紅泉，冬則餐紅術。", 
      "一片新春入手來，不費些兒力。", 
      "春在水無痕，春在山無跡。", 
      "李白桃紅未吐時，好個春消息。"
    ], 
    "rhythmic": "卜算子"
  }, 
  {
    "author": "汪莘", 
    "paragraphs": [
      "茅舍起疏煙。", 
      "家在寒溪阿那邊。", 
      "修竹當籬梅當戶，蕭然。", 
      "問是堯天是葛天。", 
      "風雨入新年。", 
      "惟恐春陰咽管絃。", 
      "綠酒一樽歌一曲，人傳。", 
      "不屬天仙屬散仙。"
    ], 
    "rhythmic": "南鄉子"
  }, 
  {
    "author": "汪莘", 
    "paragraphs": [
      "堂上掛黃山，輝映庭前春雪。", 
      "記得山中雪境，恰一般清絕。", 
      "須知天錫與方壺，比似鏡湖別。", 
      "好得鏡湖狂客，伴方壺歡伯。"
    ], 
    "rhythmic": "好事近", 
    "tags": [
      "黃山"
    ]
  }, 
  {
    "author": "汪莘", 
    "paragraphs": [
      "挽我過溪橋，請與春風權攝。", 
      "推出雪峯千丈，照碧溪春色。", 
      "別來三度見梅花，今日共君說。", 
      "只這溪山十里，剩幾多風月。"
    ], 
    "rhythmic": "好事近"
  }, 
  {
    "author": "汪莘", 
    "paragraphs": [
      "天上不知天，洞裏休尋洞。", 
      "洞府天宮在眼前，春日都浮動。", 
      "我自覺來看，他在迷時夢。", 
      "覺則人人總是仙，步步乘鸞鳳。"
    ], 
    "rhythmic": "生查子"
  }, 
  {
    "author": "汪莘", 
    "paragraphs": [
      "風日未全春，又是春來風日。", 
      "不出方壺門戶，見東皇消息。", 
      "此時春事苦無多，春意最端的。", 
      "卻被草牙引去，向柳梢收得。"
    ], 
    "rhythmic": "好事近"
  }, 
  {
    "author": "汪莘", 
    "paragraphs": [
      "春早不知春，春晚又還無味。", 
      "一點日中星鳥，想堯民如醉。", 
      "不寒不暖杏花天，花到半開處。", 
      "正是太平風景，爲人間留住。"
    ], 
    "rhythmic": "好事近"
  }, 
  {
    "author": "汪莘", 
    "paragraphs": [
      "風雨打黃昏，啼殺滿山杜宇。", 
      "到得人間春去，問英雄何處。", 
      "桃紅李白競春光，誰共殘妝語。", 
      "最是梨花一樹，照誰家庭戶。"
    ], 
    "rhythmic": "好事近"
  }, 
  {
    "author": "汪莘", 
    "paragraphs": [
      "閬苑夢迴時，窗外數聲啼鳥。", 
      "覺我牀前天氣，便清明多少。", 
      "詩人門戶約花開，宿蝶誤飛了。", 
      "一段山青水綠，作洞庭春曉。"
    ], 
    "rhythmic": "好事近", 
    "tags": [
      "洞庭湖"
    ]
  }, 
  {
    "author": "汪莘", 
    "paragraphs": [
      "夾岸隘桃花，花下蒼苔如積。", 
      "驀地輕寒一陣，上桃花顏色。", 
      "東鄰西舍絕經過，新月是相識。", 
      "白玉闌干斜倚，作蓬山春夕。"
    ], 
    "rhythmic": "好事近"
  }, 
  {
    "author": "汪莘", 
    "paragraphs": [
      "天宇綠無雲，遲日江山如繡。", 
      "是日輕衫團扇，笑折花相授。", 
      "南山之北北山南，星鳥尚依舊。", 
      "誰在松風高臥，作嵩陽春畫。"
    ], 
    "rhythmic": "好事近"
  }, 
  {
    "author": "汪莘", 
    "paragraphs": [
      "月落畫橋西，花影柳陰相亞。", 
      "把住常娥問道，是誰家亭榭。", 
      "天邊處士少微星，正在杏花下。", 
      "斜卓參旗一片，作草堂春夜。"
    ], 
    "rhythmic": "好事近"
  }, 
  {
    "author": "汪莘", 
    "paragraphs": [
      "春王正月，雪陣聯翩下。", 
      "我有春風怎生賣。", 
      "忽掃殘夜雨，推出朝陽，天地裏，玉燭一枝無價。", 
      "早春虛過了，尚有二分，是處春光好收買。", 
      "也不違天性，不遠人情，楊柳陌、臨水夭桃亭榭。", 
      "身子外、只要自家人，共酒後羲皇，花前偏霸。"
    ], 
    "rhythmic": "洞仙歌"
  }, 
  {
    "author": "汪莘", 
    "paragraphs": [
      "策杖南山去。", 
      "到南溪、誰家宅院，欺人先渡。", 
      "羽扇徐麾童僕退，翠柳白沙西路。", 
      "帝賜我、閬風玄圃。", 
      "一片飛來紅葉闊，細看來、上有雙鸞句。", 
      "應念我，塵中住。", 
      "眼前兒女閒相語。", 
      "怪人間、禁菸時節，安排樽俎。", 
      "爲道從來寒食好，且莫思量今古。", 
      "共綠水、春風鷗鷺。", 
      "望我壺天天未晚，記碧桃、花發閒庭戶。", 
      "歸到也，對花舞。"
    ], 
    "rhythmic": "乳燕飛・賀新郎"
  }, 
  {
    "author": "汪莘", 
    "paragraphs": [
      "惜餘春、蛺蝶引春來，杜鵑趣春歸。", 
      "算何如桃李，渾無言說，開落忘機。", 
      "多謝黃鸝舊友，相逐落花飛。", 
      "芳草連天遠，愁殺斜暉。", 
      "誰向西湖南畔，問亭臺在否，花木應非。", 
      "看孤山山下，惟說隱君廬。", 
      "想錢塘、春遊依舊，到梨花、寒食隘舟車。", 
      "尋常事，不須惆悵，暮雨沾衣。"
    ], 
    "rhythmic": "八聲甘州", 
    "tags": [
      "西湖"
    ]
  }, 
  {
    "author": "汪莘", 
    "paragraphs": [
      "白日青天蘸水開。", 
      "落花江上玉鞭回。", 
      "東君擎出牡丹來。", 
      "獨佔洛陽春氣足，遂中天下作花魁。", 
      "相知深處舉離杯。"
    ], 
    "rhythmic": "浣溪沙"
  }, 
  {
    "author": "汪莘", 
    "paragraphs": [
      "雲繞花屏，天橫練帶，畫堂三月初三。", 
      "斜風細雨，羅幕護輕寒。", 
      "無數天香國色，枝枝帶、洛浦嵩山。", 
      "燒紅燭，吞星□日，光射九霞冠。", 
      "仙宮，深幾許，黃鶯問道，紫鶯窺簾。", 
      "似太真姊妹，半醒微酣。", 
      "須信生來富貴，何曾在、草舍茅庵。", 
      "皇州近，扁舟載去，春色冠東南。"
    ], 
    "rhythmic": "滿庭芳"
  }, 
  {
    "author": "汪莘", 
    "paragraphs": [
      "檐溜滴。", 
      "都是春歸消息。", 
      "帶雨牡丹無氣力。", 
      "黃鸝愁雨溼。", 
      "爭看洛陽春色。", 
      "忘卻連天草碧。", 
      "南浦綠波雙槳急。", 
      "沙頭人佇立。"
    ], 
    "rhythmic": "謁金門"
  }, 
  {
    "author": "汪莘", 
    "paragraphs": [
      "一片江南春色晚。", 
      "牡丹花謝鶯聲懶。", 
      "問君離恨幾多長，芳草連天猶覺短。", 
      "昨夜溪頭新溜滿。", 
      "樽前自起噴龍管。", 
      "明朝飛棹下錢塘，心共白蘋香不斷。"
    ], 
    "rhythmic": "玉樓春"
  }, 
  {
    "author": "汪莘", 
    "paragraphs": [
      "鷓鴣聲裏別江東。", 
      "綠陰中。", 
      "夕陽紅。", 
      "一點離愁，相對景重重。", 
      "目斷大羅天上客，朝玉帝，把芙蓉。", 
      "紫陽山下偶相逢。", 
      "醉金鍾。", 
      "跨蒼龍。", 
      "歸去故山，猶帶白雲封。", 
      "洞口桃花如恨我，飄滿地，任春風。"
    ], 
    "rhythmic": "江神子・江城子"
  }, 
  {
    "author": "汪莘", 
    "paragraphs": [
      "雲夢南來，岷嶓東會，樓前天水蒼茫。", 
      "黃州太守，萬里作金湯。", 
      "淮上煙塵初斂，仍安集、耕隴漁鄉。", 
      "須知道，綸巾羽扇，不獨數週郎。", 
      "生朝，遙想處，雪消赤壁，春動黃岡。", 
      "有新翻楊柳，細抹絲簧。", 
      "竹外一枝更好，應回首、清淺池塘。", 
      "看看也，天邊鳳詔，歸侍赭袍光。"
    ], 
    "rhythmic": "滿庭芳"
  }, 
  {
    "author": "汪莘", 
    "paragraphs": [
      "近臘景和，故山可過，足下聽餘述。", 
      "便自往山中，憩精藍，與僧飯訖。", 
      "北涉灞川，明月華映郭，夜登華子岡頭立。", 
      "嗟輞水淪漣，與月上下，寒山遠火蒙籠。", 
      "聽林外犬類豹聲雄。", 
      "更村落誰家鳴夜舂。", 
      "疏鐘相聞，獨坐此時，多思往日。", 
      "噫，記與君同。", 
      "清流仄徑玉琤琮。", 
      "攜手賦佳什。", 
      "往來蘿月松風。", 
      "只待仲春天，春山可望，山中卉木垂蘿密。", 
      "見出水輕鯈，點溪白鷺，青皋零露方溼。", 
      "雉朝飛，麥隴鳴儔匹。", 
      "念此去非遙莫相失。", 
      "儻能從我敢相必。", 
      "天機非子清者，此事非所急。", 
      "是中有趣殊深，願子無忽。", 
      "不能一一。", 
      "偶因馱檗附吾書，是山人王維摩詰。"
    ], 
    "rhythmic": "哨遍"
  }, 
  {
    "author": "曹彥約", 
    "paragraphs": [
      "老子今年，年登七十，阿婆年亦相當。", 
      "幾年辛苦，今日小風光。", 
      "遇好景，何妨笑飲，依前是、未放心腸。", 
      "人都道，明明瞭了，強似個兒郎。", 
      "幸償。", 
      "婚嫁了，雙雛藍袖，拜舞稱觴。", 
      "女隨夫上任，孫漸成行。", 
      "慚愧十分圓滿，無以報、辦取爐香。", 
      "頻頻祝，百年相守，老子更清強。"
    ], 
    "rhythmic": "滿庭芳"
  }, 
  {
    "author": "張潞", 
    "paragraphs": [
      "寶薰濃，雲幄重，瓊葉麗金蕊。", 
      "黛綠蜂黃，秋態未憔悴。", 
      "繡簾深院黃昏，著香無處，人慾睡、爲花重起。", 
      "月如水。", 
      "別有天外樓臺，玲瓏異塵世。", 
      "翠袖生寒，只欠素娥倚。", 
      "何如倩取西風，吹將歸去，爲添在、廣寒宮裏。"
    ], 
    "rhythmic": "祝英臺近"
  }, 
  {
    "author": "崔與之", 
    "paragraphs": [
      "萬里雲間戍，立馬劍門關。", 
      "亂山極目無際，直北是長安。", 
      "人苦百年塗炭，鬼哭三邊鋒鏑，天道久應還。", 
      "手寫留屯奏，炯炯寸心丹。", 
      "對青燈，搔白髮，漏聲殘。", 
      "老來勳業未就，妨卻一身閒。", 
      "梅嶺綠陰青子，蒲間清泉白石，怪我舊盟寒。", 
      "烽火平安夜，歸夢到家山。"
    ], 
    "rhythmic": "水調歌頭"
  }, 
  {
    "author": "崔與之", 
    "paragraphs": [
      "雨過雲容掃。", 
      "使星明、德心高揭，福心旁照。", 
      "槐屋猶喧梅正熟，最是清和景好。", 
      "望金節、雲間縹緲。", 
      "和氣如春清似水，漾恩波、沾渥天南道。", 
      "晨鵲噪，有佳報。", 
      "天家黃紙除書到。", 
      "便歸來、昇華天下，安邊養浩。", 
      "好是六逢初度日，碧落笙歌會早。", 
      "遍西郡、歡聲多少。", 
      "人道菊坡新醞美，把一觴、滿酌歌難老。", 
      "瓜樣大，安期棗。"
    ], 
    "rhythmic": "賀新郎"
  }, 
  {
    "author": "吳琚", 
    "paragraphs": [
      "我來浮玉，似憑陵滄海，躡金鰲背。", 
      "又若騎鯨遊汗漫，飛入八荒之外。", 
      "鐘鼓傳聲，樓臺倒影，不類人間世。", 
      "徘徊吟眺，恨無陶謝酬對。", 
      "今古潮落潮生，問英雄多少，與江俱逝。", 
      "直欲乘風歸閬苑，疑是三生習氣。", 
      "未辨魚蓑，先盟鷗鷺，奈卜鄰無地。", 
      "從今清夜，夢魂應繞空翠。"
    ], 
    "rhythmic": "念奴嬌"
  }, 
  {
    "author": "吳琚", 
    "paragraphs": [
      "彩仗鞭春。", 
      "鵝毛飛管，斗柄回寅。", 
      "拂面東風，雖然料峭，畢竟寒輕。", 
      "戴花折柳心情。", 
      "怎捱得、元宵放燈。", 
      "不是今朝，有些殘雪，先去踏青。"
    ], 
    "rhythmic": "柳梢青"
  }, 
  {
    "author": "吳琚", 
    "paragraphs": [
      "雲葉弄輕陰。", 
      "屋角鳩鳴。", 
      "青梅著子欲生仁。", 
      "冷落江天寒食雨，花事關情。", 
      "池館晝盈盈。", 
      "人醉寒輕。", 
      "一川芳草只銷凝。", 
      "時有入簾新燕子，明日清明。"
    ], 
    "rhythmic": "浪淘沙"
  }, 
  {
    "author": "吳琚", 
    "paragraphs": [
      "岸柳可藏鴉。", 
      "路轉溪斜。", 
      "忘機鷗鷺立汀沙。", 
      "咫尺鍾山迷望眼，一半雲遮。", 
      "臨水整烏紗。", 
      "兩鬢蒼華。", 
      "故鄉心事在天涯。", 
      "幾日不來春便老，開盡桃花。"
    ], 
    "rhythmic": "浪淘沙"
  }, 
  {
    "author": "吳琚", 
    "paragraphs": [
      "紫皇高宴蕭臺，雙成戲擊瓊包碎。", 
      "何人爲把，銀河水翦，甲兵都洗。", 
      "玉樣乾坤，八荒同色，了無塵翳。", 
      "喜冰銷太液，暖融鳷鵲，端門曉、班初退。", 
      "聖主憂民深意。", 
      "轉鴻鈞、滿天和氣。", 
      "太平有象，三宮二聖，萬年千歲。", 
      "雙玉杯深，五雲樓迥，不妨頻醉。", 
      "細看來、不是飛花，片片是、豐年瑞。"
    ], 
    "rhythmic": "水龍吟"
  }, 
  {
    "author": "吳琚", 
    "paragraphs": [
      "玉虹遙掛，望青山隱隱，一眉如抹。", 
      "忽覺天風吹海立，好似春霆初發。", 
      "白馬凌空，瓊鰲駕水，日夜朝天闕。", 
      "飛龍舞鳳，鬱蔥環拱吳越。", 
      "此景天下應無，東南形勝，偉觀真奇絕。", 
      "好是吳兒飛彩幟，蹴起一江秋雪。", 
      "黃屋天臨，水犀雲擁，看擊中流楫。", 
      "晚來波靜，海門飛上明月。"
    ], 
    "rhythmic": "酹江月・念奴嬌"
  }, 
  {
    "author": "劉翰", 
    "paragraphs": [
      "青帝子，碧蓮宮。", 
      "不駕雲車騎白龍。", 
      "瑤池路遠羽衣溼，玉珮泠泠明月中。"
    ], 
    "rhythmic": "桂殿秋"
  }, 
  {
    "author": "劉翰", 
    "paragraphs": [
      "雙玉節，到神京。", 
      "碧杯仙露冷如冰。", 
      "一聲金磬千花發，洞口天風吹灑醒。"
    ], 
    "rhythmic": "桂殿秋"
  }, 
  {
    "author": "劉翰", 
    "paragraphs": [
      "團扇題詩春又晚。", 
      "小夢驚殘，碧草池塘滿。", 
      "一曲銀鉤簾半卷。", 
      "綠窗睡足鶯聲軟。", 
      "瘦損衣圍羅帶減。", 
      "前度風流，陡覺心情懶。", 
      "誰品新腔拈翠管。", 
      "畫樓吹徹江南怨。"
    ], 
    "rhythmic": "蝶戀花"
  }, 
  {
    "author": "劉翰", 
    "paragraphs": [
      "萋萋芳草。", 
      "怨得王孫老。", 
      "瘦損腰圍羅帶小。", 
      "長是錦書來少。", 
      "玉簫吹落梅花。", 
      "曉寒猶透輕紗。", 
      "驚起半屏幽夢，小窗淡月啼鴉。"
    ], 
    "rhythmic": "清平樂"
  }, 
  {
    "author": "劉翰", 
    "paragraphs": [
      "鴛鴦翡翠。", 
      "小小池塘水。", 
      "落絮遊絲花滿地。", 
      "度日闌干獨倚。", 
      "金刀裁就春衫。", 
      "起來初試輕寒。", 
      "滿把相思清恨，題詩欲寄江南。"
    ], 
    "rhythmic": "清平樂"
  }, 
  {
    "author": "劉翰", 
    "paragraphs": [
      "花底一聲鶯，花上半鉤斜月。", 
      "月落烏啼何處，點飛英如雪。", 
      "東風吹盡去年愁，解放丁香結。", 
      "驚動小亭紅雨，舞雙雙金蝶。"
    ], 
    "rhythmic": "好事近"
  }, 
  {
    "author": "劉翰", 
    "paragraphs": [
      "去時滿地花陰月。", 
      "歸來落盡梧桐葉。", 
      "簾外小梅殘。", 
      "綠窗幽夢寒。", 
      "明朝提玉勒。", 
      "又作江南客。", 
      "芳草遍長亭。", 
      "東風吹恨生。"
    ], 
    "rhythmic": "菩薩蠻"
  }, 
  {
    "author": "趙", 
    "paragraphs": [
      "天色晚。", 
      "雲外一箏斜雁。", 
      "獨憑闌干秋滿眼。", 
      "菊花寒尚淺。", 
      "葉落香溝紅泛。", 
      "懶把新詩題怨。", 
      "何處笛聲三弄斷。", 
      "月遲簾未卷。"
    ], 
    "rhythmic": "謁金門"
  }, 
  {
    "author": "杜", 
    "paragraphs": [
      "江山如此，是天開萬古，東南王氣。", 
      "一自髯孫橫短策，坐使英雄鵲起。", 
      "玉樹聲消，金蓮影散，多少傷心事。", 
      "千年遼鶴，並疑城郭非是。", 
      "當日萬駟雲屯，潮生潮落處，石頭孤峙。", 
      "人笑褚淵今齒冷，只有袁公不死。", 
      "斜日荒煙，神州何在，欲墮新亭淚。", 
      "元龍老矣，世間何限餘子。"
    ], 
    "rhythmic": "酹江月・念奴嬌"
  }, 
  {
    "author": "杜", 
    "paragraphs": [
      "放扁舟、萬山環處，平鋪碧浪千頃。", 
      "仙人憐我征塵久，借與夢遊清枕。", 
      "風乍靜。", 
      "望兩岸羣峯，倒浸玻璃影。", 
      "樓臺相映。", 
      "更日薄煙輕，荷花似醉，飛鳥墮寒鏡。", 
      "中都內，羅綺千街萬井。", 
      "天教此地幽勝。", 
      "仇池仙伯今何在，堤柳幾眠還醒。", 
      "君試問。", 
      "□此意、只今更有何人領。", 
      "功名未竟。", 
      "待學取鴟夷，仍攜西子，來動五湖興。"
    ], 
    "rhythmic": "摸魚兒"
  }, 
  {
    "author": "杜", 
    "paragraphs": [
      "春風如客，可是繁華主。", 
      "紅紫未全開，早綠遍、江南千樹。", 
      "一番新火，多少倦遊人，纖腰柳，不知愁，猶作風前舞。", 
      "小闌干外，兩兩幽禽語。", 
      "問我不歸家，有佳人、天寒日暮。", 
      "老來心事，唯只有春知，江頭路，帶春來，更帶春歸去。"
    ], 
    "rhythmic": "驀山溪"
  }, 
  {
    "author": "劉仙倫", 
    "paragraphs": [
      "翠蓋籠嬌面。", 
      "記當年、沈香亭北，醉中曾見。", 
      "見了風流傾國豔，紅紫紛紛過眼。", 
      "算好處、何嫌春晚。", 
      "誰把天香和曉露，倩東君、特地勻嬌臉。", 
      "千萬朵，開時遍。", 
      "隔花聽取提壺勸。", 
      "道此花過了，春歸蝶愁鶯怨。", 
      "挽住東君須醉倒，花底不妨留戀。", 
      "待喚取、笙歌一片。", 
      "最愛就中紅一朵，似狀元、得意春風殿。", 
      "還惹起，少年恨。"
    ], 
    "rhythmic": "賀新郎"
  }, 
  {
    "author": "劉仙倫", 
    "paragraphs": [
      "漸秋空向晚，被風雨、趲重陽。", 
      "正木落疏林，海棠枝上，忽見紅妝。", 
      "料應妒他蘭菊，任年年、獨甚佔秋光。", 
      "故把春風嬌面，向人逞豔呈芳。", 
      "看來畢竟此花強。", 
      "只是欠些香。", 
      "誚一似當年，五陵公子，卻厭膏樑。", 
      "肯來水邊竹下，與幽人、相對說淒涼。", 
      "只恐夜深花睡，五更微有清霜。"
    ], 
    "rhythmic": "木蘭花慢"
  }, 
  {
    "author": "劉仙倫", 
    "paragraphs": [
      "東風去了秦樓畔。", 
      "一川菸草無人管。", 
      "芳樹雨初晴。", 
      "黃鸝三兩聲。", 
      "海棠花已謝。", 
      "春事無多也。", 
      "只有牡丹時。", 
      "知他歸不歸。"
    ], 
    "rhythmic": "菩薩蠻"
  }, 
  {
    "author": "劉仙倫", 
    "paragraphs": [
      "小隊停鉦鼓。", 
      "向沙邊、柳下維舟，慶公初度。", 
      "平盡羣蠻方易鎮，此事多應有數。", 
      "奈自古、功成人妒。", 
      "君看樂羊中山役，任謗書、盈篋終無據。", 
      "千載下，競誰與。", 
      "詩中帶得西山雨。", 
      "指天台、雁蕩歸歟，壽鄉深處。", 
      "緩急朝廷須公出，更作中流砥柱。", 
      "笑癡呆、紛紛兒女。", 
      "多少人間不平事，有皇天、老眼能區處。", 
      "揮玉斝，聽金縷。"
    ], 
    "rhythmic": "賀新郎"
  }, 
  {
    "author": "劉仙倫", 
    "paragraphs": [
      "重喚松江渡。", 
      "嘆垂虹亭下，銷磨幾番今古。", 
      "依舊四橋風景在，爲問坡仙甚處。", 
      "但遺愛、沙邊鷗鷺。", 
      "天水相連蒼茫外，更碧雲、去盡山無數。", 
      "潮正落，日還暮。", 
      "十年到此長凝佇。", 
      "恨無人、與共秋風，膾絲蓴縷。", 
      "小轉朱弦彈九奏，擬致湘妃伴侶。", 
      "俄皓月、飛來煙渚。", 
      "恍若乘槎河漢上，怕客星、犯鬥蛟龍怒。", 
      "歌欸乃，過江去。"
    ], 
    "rhythmic": "賀新郎"
  }, 
  {
    "author": "劉仙倫", 
    "paragraphs": [
      "鄭玉非娼女。", 
      "嘆塵緣未了，飄零被春留住。", 
      "腸斷胭脂坡下路。", 
      "成甚心情意緒。", 
      "生怕入、梨園歌舞。", 
      "寂寞陽臺雲雨散，算人間、誰是吹簫侶。", 
      "空買斷，兩眉聚。", 
      "新來鏡裏驚如許。", 
      "暗傷懷、鶯老花殘，幾番春暮。", 
      "事逐孤鴻都已往，月落千山杜宇。", 
      "念修竹、天寒何處。", 
      "不念瑣窗並繡戶，妾從前、命薄甘荊布。", 
      "誰爲作，解絛主。"
    ], 
    "rhythmic": "賀新郎"
  }, 
  {
    "author": "劉仙倫", 
    "paragraphs": [
      "艅艎東下，望西江千里，蒼茫煙水。", 
      "試問襄州何處是，雉堞連雲天際。", 
      "叔子殘碑，臥龍陳跡，遺恨斜陽裏。", 
      "後來人物，如君瑰偉能幾。", 
      "其肯爲我來耶，河陽下士，正自強人意。", 
      "勿謂時平無事也，便以言兵爲諱。", 
      "眼底山河，樓頭鼓角，都是英雄淚。", 
      "功名機會，要須閒暇先備。"
    ], 
    "rhythmic": "念奴嬌"
  }, 
  {
    "author": "劉仙倫", 
    "paragraphs": [
      "吳山青處，恨長安路斷，黃塵如霧。", 
      "荊楚西來行塹遠，北過淮堧嚴扈。", 
      "九塞貔貅，三關虎豹，空作陪京固。", 
      "天高難叫，若爲得訴忠語。", 
      "追念江左英雄，中興事業，枉被奸臣誤。", 
      "不見翠華移蹕處，枉負吾皇神武。", 
      "擊楫憑誰，問籌無計，何日寬憂顧。", 
      "倚筇長嘆，滿懷清淚如雨。"
    ], 
    "rhythmic": "念奴嬌"
  }, 
  {
    "author": "劉仙倫", 
    "paragraphs": [
      "西風何事，爲行人掃蕩，煩襟如洗。", 
      "垂漲蒸瀾都卷盡，一片瀟湘清泚。", 
      "酒病驚秋，詩愁入鬢，對景人千里。", 
      "楚宮故事，一時分付流水。", 
      "江上買取扁舟，排雲涌浪，直過金沙尾。", 
      "歸去江南丘壑處，不用來尋月姊。", 
      "風露杯深，芙蓉裳冷，笑傲煙霞裏。", 
      "草廬如舊，臥龍知爲誰起。"
    ], 
    "rhythmic": "念奴嬌"
  }, 
  {
    "author": "劉仙倫", 
    "paragraphs": [
      "快閣東西，鷗邊問、晚晴可喜。", 
      "鷗解語、既盟之後，兩翁曾倚。", 
      "笛弄慣聽黃魯直，履聲深識徐淵子。", 
      "添我來、相對兩忘機，真相似。", 
      "也不種，閒桃李。", 
      "也不玩，佳山水。", 
      "有新詩字字，愛民而已。", 
      "一片心閒秋水外，三年人在春風裏。", 
      "漲一篙、江水送歸鴻，明朝是。"
    ], 
    "rhythmic": "滿江紅"
  }, 
  {
    "author": "劉仙倫", 
    "paragraphs": [
      "著意留春，留不住、春歸難戀。", 
      "最苦是、梅天煙雨，麥秋庭院。", 
      "嫩竹陰濃鶯出谷，柔桑採盡蠶成繭。", 
      "奈沈腰、寬盡有誰知，難消遣。", 
      "幽閣恨，雙眉斂。", 
      "香箋寄，飛鴻遠。", 
      "向風簾羞見，一雙歸燕。", 
      "翠被閒將情做夢，青樓賺得恩成怨。", 
      "對尊前、莫惜喚瓊姬，持杯勸。"
    ], 
    "rhythmic": "滿江紅"
  }, 
  {
    "author": "劉仙倫", 
    "paragraphs": [
      "倚空絕壁。", 
      "直下江千尺。", 
      "天際兩蛾凝黛，愁與恨、幾時極。", 
      "暮潮風正急。", 
      "酒醒聞塞笛。", 
      "試問謫仙何處，青山外，遠煙碧。"
    ], 
    "rhythmic": "霜天曉角"
  }, 
  {
    "author": "劉仙倫", 
    "paragraphs": [
      "征衣薄薄不禁風。", 
      "長日雨絲中。", 
      "又是一年春事，花信到梧桐。", 
      "雲漠漠，水溶溶。", 
      "去匆匆。", 
      "客懷今夜，家在江西，身在江東。"
    ], 
    "rhythmic": "訴衷情"
  }, 
  {
    "author": "劉仙倫", 
    "paragraphs": [
      "華堂深處出娉婷。", 
      "語聲輕。", 
      "笑聲清。", 
      "燕語鶯啼，一一付春情。", 
      "恰似洛陽花正發，見花好，不知名。", 
      "金甌盛酒玉纖擎。", 
      "滿盈盈。", 
      "勸深深。", 
      "不怕主人，教你十分斟。", 
      "只怕酒闌歌罷後，人不見，暮山青。"
    ], 
    "rhythmic": "江神子・江城子"
  }, 
  {
    "author": "劉仙倫", 
    "paragraphs": [
      "山兒矗矗水兒清。", 
      "船兒似葉兒輕。", 
      "風兒更沒人情。", 
      "月兒明。", 
      "廝合造、送行人。", 
      "眼兒蔌蔌淚兒傾。", 
      "燈兒更冷清清。", 
      "遭逢著雁兒，又沒前程。", 
      "一聲聲。", 
      "怎生得、夢兒成。"
    ], 
    "rhythmic": "系裙腰"
  }, 
  {
    "author": "劉仙倫", 
    "paragraphs": [
      "青幄蔽林，白氈鋪徑，紅雨迷楚。", 
      "晝閣關愁，風簾卷恨，盡日縈情緒。", 
      "陽臺雲去，文園人病，寂寞翠尊雕俎。", 
      "惜韶容、匆匆易失，芳叢對眼如霧。", 
      "巾欹潤裛，衣寬涼滲，又覺漸回驕暑。", 
      "解籜吹香，遺丸薦脆，小芰浮鴛浦。", 
      "畫欄如舊，依稀猶記，佇立一鉤蓮步。", 
      "暗銷魂，那堪又聽，杜鵑更苦。"
    ], 
    "rhythmic": "永遇樂"
  }, 
  {
    "author": "劉仙倫", 
    "paragraphs": [
      "吹簫人去行雲杳。", 
      "香篝翠被都閒了。", 
      "疊損縷金衣。", 
      "是他渾不知。", 
      "冷煙寒食夜。", 
      "淡月梨花下。", 
      "猶自軟心腸。", 
      "爲他燒夜香。"
    ], 
    "rhythmic": "菩薩蠻"
  }, 
  {
    "author": "劉仙倫", 
    "paragraphs": [
      "東風吹夢落巫山。", 
      "整雲鬟。", 
      "卻霜紈。", 
      "雪貌冰膚，曾共控雙鸞。", 
      "吹罷玉簫香霧溼，殘月墜，亂峯寒。", 
      "解璫回首憶前歡。", 
      "見無緣。", 
      "恨無端。", 
      "憔悴蕭郎，贏得帶圍寬。", 
      "紅葉不傳天上信，空流水，到人間。"
    ], 
    "rhythmic": "江神子・江城子"
  }, 
  {
    "author": "劉仙倫", 
    "paragraphs": [
      "小立東風誰共語。", 
      "碧盡行雲，依約蘭皋暮。", 
      "誰問離懷知幾許。", 
      "一溪流水和煙雨。", 
      "媚蕩楊花無著處。", 
      "才伴春來，忙底隨春去。", 
      "只恐遊蜂粘得住。", 
      "斜陽芳草江頭路。"
    ], 
    "rhythmic": "蝶戀花"
  }, 
  {
    "author": "劉仙倫", 
    "paragraphs": [
      "唱到陽關第四聲。", 
      "香帶輕分。", 
      "羅帶輕分。", 
      "杏花時節雨紛紛。", 
      "山繞孤村。", 
      "水繞孤村。", 
      "更沒心情共酒尊。", 
      "春衫香滿，空有啼痕。", 
      "一般離思兩銷魂。", 
      "馬上黃昏。", 
      "樓上黃昏。"
    ], 
    "rhythmic": "一翦梅"
  }, 
  {
    "author": "劉仙倫", 
    "paragraphs": [
      "聞道參軍，今日垂弧，勝如去年。", 
      "正新頒藍綬，天香芬馥，初開黃牒，御墨新鮮。", 
      "鼻祖登科，已逾百載，衣鉢於今喜再傳。", 
      "圖南事，看摶風九萬，擊水三千。", 
      "官曹小試民編。", 
      "有奕世甘棠在道邊。", 
      "向樽前有興，細斟清醥，琴中得趣，緩拂朱弦。", 
      "東觀酬書，西垣草制，此去掀勝好看鞭。", 
      "應難老，信君家眉壽，自有籛山。"
    ], 
    "rhythmic": "沁園春"
  }, 
  {
    "author": "劉仙倫", 
    "paragraphs": [
      "春事恰平分，南極夜來星瑞。", 
      "聞道都曹初度，擁萬紅千翠。", 
      "長才傑出應時須，一郡賴綱紀。", 
      "看即詔還入覲，上鴛行班裏。"
    ], 
    "rhythmic": "好事近"
  }, 
  {
    "author": "劉仙倫", 
    "paragraphs": [
      "周易一書，更三聖人，深切著明。", 
      "凡變通動靜，有形有象，盈虛消息，時止時行。", 
      "天相名卿，日探妙趣，往古來今無兩心。", 
      "褰帷暇，手韋編不置，聊以娛情。", 
      "如今祝壽殷勤。", 
      "請得以推評理致新。", 
      "看九重有命，晉侯錫馬，三公論道，鼎足承君。", 
      "同厥震男，拔乎泰茹，玉筍班中聯步什。", 
      "賢奮建，定豐亨豫大，揚夬王庭。"
    ], 
    "rhythmic": "沁園春"
  }, 
  {
    "author": "劉仙倫", 
    "paragraphs": [
      "祥雲籠晝。", 
      "正梅花弄粉，歲寒時候。", 
      "長記今朝，瑤臺仙子，降作人間明秀。", 
      "四德生來全備，綠鬢年年依舊。", 
      "更滿目，兒婦兒孫，森羅前後。", 
      "知否。", 
      "笙歌奏。", 
      "去歲芳筵，好事今年又。", 
      "壽燭高燒，壽詞齊唱，滿勸長生酒。", 
      "元自榮華富貴，況復康寧福壽。", 
      "願此去，等鶴算龜齡，天長地久。"
    ], 
    "rhythmic": "喜遷鶯"
  }, 
  {
    "author": "劉仙倫", 
    "paragraphs": [
      "簾幕祥風動玉鉤。", 
      "鳳簫聲徹瑞煙浮。", 
      "蕭郎玉女來相會，今日齊眉醉玉樓。", 
      "同富貴、共風流。", 
      "一封花誥一封侯。", 
      "更須有子腰金斗，鏡裏雙鸞到白頭。"
    ], 
    "rhythmic": "鷓鴣天"
  }, 
  {
    "author": "劉仙倫", 
    "paragraphs": [
      "過了燒燈，楊柳外、無邊春色。", 
      "慶初度、香浮東閣，瑞呈南極。", 
      "翰墨場中推老手，曾魁多士催勍敵。", 
      "到而今、官薄在天台，神仙籍。", 
      "和月倚，南坡石。", 
      "滴露點，牀頭易。", 
      "看白頭紅頰，目光搖碧。", 
      "富貴康強仍有子，人生似此應難得。", 
      "更摩挲、銅狄說當年，真消息。"
    ], 
    "rhythmic": "滿江紅"
  }, 
  {
    "author": "劉仙倫", 
    "paragraphs": [
      "桃李綠陰濃，屈指中和三六。", 
      "恰是仙翁初度，靄瑞煙芬馥。", 
      "歌喉宛轉繞華堂，總是長生曲。", 
      "他日臨清亭上，看兒孫朝服。"
    ], 
    "rhythmic": "好事近"
  }, 
  {
    "author": "劉仙倫", 
    "paragraphs": [
      "鳳歷更端，纔信宿、年華方好。", 
      "深院宇、祥風飄蕩，瑞煙繚繞。", 
      "聞道君侯當誕日，歡聲解壓春寒峭。", 
      "更九衢、煙火近元宵，聞嬉笑。", 
      "人正在，蓬萊島。", 
      "燒絳蠟，斟清醥。", 
      "聽清歌豔曲，一聲雲杪。", 
      "奠枕江淮無一事，留都宮殿千門曉。", 
      "看賜環、千歲侍君王，人難老。"
    ], 
    "rhythmic": "滿江紅"
  }, 
  {
    "author": "劉仙倫", 
    "paragraphs": [
      "一番春事，到薌林、更兩日重三節。", 
      "百品名花饒笑處，喜遇誕彌佳月。", 
      "巢葉靈龜，舞琴野鶴，總是千年物。", 
      "來爲公壽，綸巾長映華髮。", 
      "平生聖處功夫，道□深味，胸次真冰雪。", 
      "高蹈丘園還謝了，枚叟蒲輪朝謁。", 
      "時上籃輿，相隨孫子，慶滿牀簪笏。", 
      "南豐道價，敬持一瓣香爇。"
    ], 
    "rhythmic": "念奴嬌"
  }, 
  {
    "author": "劉仙倫", 
    "paragraphs": [
      "夜半天風，吹佩玉、列仙初度。", 
      "又恰是、人間六月，葉蓂方吐。", 
      "黃紙除書驚乍到，青氈舊物欣重睹。", 
      "擁皇華、玉節待清秋，江南去。", 
      "招壯士，增王旅。", 
      "漕廩粟，資淮浦。", 
      "濟江南嘉績，久聞當寧。", 
      "明弼堂前山滿眼，來鴻庭後花無數。", 
      "看召環、即到壽星邊，朝明主。"
    ], 
    "rhythmic": "滿江紅"
  }, 
  {
    "author": "劉仙倫", 
    "paragraphs": [
      "昨長庚入夢，昴宿呈祥，嶽神鍾秀。", 
      "降產英賢，信道由天佑。", 
      "蓂莢飛三，九秋將暮，遇稱觴時候。", 
      "香爇沈檀，曲調金縷，滿斟春酒。", 
      "試紀絳年，六身二首，甲子方延，才經八九。", 
      "款醉蓬萊，壽與天長久。", 
      "桂子青春，蘭孫方茂，諒箕裘方紹。", 
      "折桂來秋，成名指日，家氈復舊。"
    ], 
    "rhythmic": "醉蓬萊"
  }, 
  {
    "author": "杜旃", 
    "paragraphs": [
      "半落半開花有恨，一晴一雨春無力。", 
      "……別纜解時風度緊，離觴盡處花飛急。"
    ], 
    "rhythmic": "滿江紅"
  }, 
  {
    "author": "韓彥古", 
    "paragraphs": [
      "一縷金香永夜清。", 
      "殘編未掩古琴橫。", 
      "繡衾寒擁寶缺明。", 
      "坐聽竹風敲石磴，旋傾花水漱春酲。", 
      "落梅和雨打簾聲。"
    ], 
    "rhythmic": "浣溪沙"
  }, 
  {
    "author": "張祥", 
    "paragraphs": [
      "爲愛龍山勝，小隊一登臨。", 
      "馮仙洞府安在，抉石試幽尋。", 
      "商略生平事業，擺脫人間塵土，欲與斷絲苓。", 
      "泉響似相答，未可啓歸心。", 
      "中原地，禾黍茂，犬羊腥。", 
      "君王夢想豪傑，有待掃妖氛。", 
      "縛虎正須人手，跨鶴緩酬夙志，行矣勿因循。", 
      "夜半遣雷雨，助我作秋成。"
    ], 
    "rhythmic": "水調歌頭"
  }, 
  {
    "author": "張履信", 
    "paragraphs": [
      "雨歇桃繁，風微柳靜，日淡湖灣。", 
      "寒食清明，雖然過了，未覺春閒。", 
      "行雲掩映春山。", 
      "真水墨、山陰道間。", 
      "燕語侵愁，花飛撩恨，人在江南。"
    ], 
    "rhythmic": "柳梢青"
  }, 
  {
    "author": "張履信", 
    "paragraphs": [
      "春睡起。", 
      "小閣明窗兒底。", 
      "簾外雨聲花積水。", 
      "薄寒猶在裏。", 
      "欲起還慵未起。", 
      "好是孤眠滋味。", 
      "一曲廣陵應忘記。", 
      "起來調綠綺。"
    ], 
    "rhythmic": "謁金門"
  }, 
  {
    "author": "趙昂", 
    "paragraphs": [
      "暮霞照水，水邊無數木芙蓉。", 
      "曉來露溼輕紅。", 
      "十里錦絲步障，日轉影重重。", 
      "向楚天空迥，人立西風。", 
      "夕陽道中。", 
      "嘆秋色、與愁濃。", 
      "寂寞三千粉黛，臨鑑妝慵。", 
      "施朱太赤，空惆悵、教妾若爲容。", 
      "花易老、煙水無窮。"
    ], 
    "rhythmic": "婆羅門引"
  }, 
  {
    "author": "徐", 
    "paragraphs": [
      "秋欲暮。", 
      "路入亂山深處。", 
      "撲面西風吹霧雨。", 
      "驛亭欣暫駐。", 
      "可惜國香風度。", 
      "空谷寂寥誰顧。", 
      "已作竹枝傳楚女。", 
      "客愁推不去。"
    ], 
    "rhythmic": "謁金門"
  }, 
  {
    "author": "徐", 
    "paragraphs": [
      "春欲半。", 
      "重到寂寥山館。", 
      "修竹連山青不斷。", 
      "誰家門可款。", 
      "紅暈花梢未半。", 
      "綠蘸柳芽猶短。", 
      "金縷香消春不管。", 
      "素蟾光又滿。"
    ], 
    "rhythmic": "謁金門"
  }, 
  {
    "author": "郭應祥", 
    "paragraphs": [
      "佳氣蔥蔥，望長安日下，鸞鶴翔舞。", 
      "天佑皇家，當年挺生真主。", 
      "令節標名瑞慶，曾未數、電樞虹渚。", 
      "人都道，福若高宗，太平賽過仁祖。", 
      "需雲燕錫廣宇。", 
      "有霓旌絳節，西極金母。", 
      "笑捧蟠桃，更酌九霞清醑。", 
      "持向兩宮三殿，願歲歲、此觴同舉。", 
      "南山壽、海算沙量，定應高出前古。"
    ], 
    "rhythmic": "萬年歡"
  }, 
  {
    "author": "郭應祥", 
    "paragraphs": [
      "當年瑞雪多盈尺。", 
      "今年僅有些兒白。", 
      "天欲兆豐年。", 
      "須教趁臘前。", 
      "南枝初破萼。", 
      "風味渾如昨。", 
      "快與瀉銀瓶。", 
      "寒醅醉易醒。"
    ], 
    "rhythmic": "菩薩蠻"
  }, 
  {
    "author": "郭應祥", 
    "paragraphs": [
      "開禧三月初逢九。", 
      "持杯來慶梅仙壽。", 
      "警捕恰三年。", 
      "四封人宴然。", 
      "政成應不日。", 
      "去作朝京客。", 
      "陰德合長生。", 
      "休看三住銘。"
    ], 
    "rhythmic": "菩薩蠻"
  }, 
  {
    "author": "郭應祥", 
    "paragraphs": [
      "雪銷未久寒猶力。", 
      "霜華特地催晴色。", 
      "殘臘尚餘旬。", 
      "隔年先見春。", 
      "獨憐霜點鬢。", 
      "羞戴銀幡勝。", 
      "百里卻熙然。", 
      "今年強去年。"
    ], 
    "rhythmic": "菩薩蠻"
  }, 
  {
    "author": "郭應祥", 
    "paragraphs": [
      "泉江三遇昌陽節。", 
      "棹歌還向中流發。", 
      "急槳更輕橈。", 
      "看誰奪得標。", 
      "明年歸紫淦。", 
      "尚憶舟同泛。", 
      "應有舊雙鬟。", 
      "能謳菩薩蠻。"
    ], 
    "rhythmic": "菩薩蠻"
  }, 
  {
    "author": "郭應祥", 
    "paragraphs": [
      "轉頭又是清秋近。", 
      "晚風淅淅涼猶嫩。", 
      "多謝客攜觴。", 
      "空慚畫餅章。", 
      "中亭明月可。", 
      "未要親燈火。", 
      "十閱望舒圓。", 
      "歸期在眼前。"
    ], 
    "rhythmic": "菩薩蠻"
  }, 
  {
    "author": "郭應祥", 
    "paragraphs": [
      "去年持酒爲君壽。", 
      "勸君更上懸車奏。", 
      "通籍已金閨。", 
      "腰銀袍亦緋。", 
      "壺中閒日月。", 
      "自有長生訣。", 
      "父子弟兄賢。", 
      "一門行地仙。"
    ], 
    "rhythmic": "菩薩蠻"
  }, 
  {
    "author": "郭應祥", 
    "paragraphs": [
      "誕辰遲似秋三日。", 
      "草堂已有新涼入。", 
      "鬢綠未全霜。", 
      "欣然把一觴。", 
      "吟鬆新納祿。", 
      "共享清閒福。", 
      "兩個老人星。", 
      "君家難弟兄。"
    ], 
    "rhythmic": "菩薩蠻"
  }, 
  {
    "author": "郭應祥", 
    "paragraphs": [
      "牡丹已過酴醿謝。", 
      "那堪風雨連朝夜。", 
      "底事最堪悲。", 
      "春歸人未歸。", 
      "春宜留取住。", 
      "人卻推將去。", 
      "早晚遂江濱。", 
      "歡然誇尹新。"
    ], 
    "rhythmic": "菩薩蠻"
  }, 
  {
    "author": "郭應祥", 
    "paragraphs": [
      "秋堂積雨新涼入。", 
      "今宵雅乘鵬飛集。", 
      "勁翮會高風。", 
      "功名欬唾中。", 
      "筆頭元有準。", 
      "快寫平生蘊。", 
      "何日捷書來。", 
      "重陽把一杯。"
    ], 
    "rhythmic": "菩薩蠻"
  }, 
  {
    "author": "郭應祥", 
    "paragraphs": [
      "去年今日遊稽古。", 
      "斕斑曾著萊衣舞。", 
      "四世共團欒。", 
      "津然一笑歡。", 
      "歸期今不遠。", 
      "孥累俱先遣。", 
      "猶有社中人。", 
      "相從寂寞濱。"
    ], 
    "rhythmic": "菩薩蠻"
  }, 
  {
    "author": "郭應祥", 
    "paragraphs": [
      "修途六月清無暑。", 
      "潘輿穩向盱南去。", 
      "喜氣已津津。", 
      "平反一笑春。", 
      "人言陰德報。", 
      "羅紙重重誥。", 
      "明歲早歸來。", 
      "泉江去鷁催。"
    ], 
    "rhythmic": "菩薩蠻"
  }, 
  {
    "author": "郭應祥", 
    "paragraphs": [
      "塗黃仙子嬌無力。", 
      "秋花不敢爭顏色。", 
      "風物一番新。", 
      "從今到小春。", 
      "新詞仍險韻。", 
      "賡續慚非稱。", 
      "桃李寂無言。", 
      "此花名獨傳。"
    ], 
    "rhythmic": "菩薩蠻"
  }, 
  {
    "author": "郭應祥", 
    "paragraphs": [
      "未觀巖桂先觀菊。", 
      "世間底事真遲速。", 
      "節物苦相催。", 
      "重陽便到來。", 
      "白衣何處覓。", 
      "沽酒邀佳客。", 
      "一笑有餘歡。", 
      "官居終日閒。"
    ], 
    "rhythmic": "菩薩蠻"
  }, 
  {
    "author": "郭應祥", 
    "paragraphs": [
      "佳辰昨日傳筒黍。", 
      "今朝重把離觴舉。", 
      "別駕奉安輿。", 
      "前呵方塞途。", 
      "龐眉真壽相。", 
      "兩處交迎養。", 
      "庾嶺到星沙。", 
      "風光屬一家。"
    ], 
    "rhythmic": "菩薩蠻"
  }, 
  {
    "author": "郭應祥", 
    "paragraphs": [
      "分宜七裏逢重九。", 
      "籬根無菊尊無酒。", 
      "蕭颯鬢如蓬。", 
      "不禁吹帽風。", 
      "插花開口笑。", 
      "未分輸年少。", 
      "明歲定王臺。", 
      "傳杯不放杯。"
    ], 
    "rhythmic": "菩薩蠻"
  }, 
  {
    "author": "郭應祥", 
    "paragraphs": [
      "去歲簿書叢裏過。", 
      "生朝也有人來賀。", 
      "隨分侑尊呼幾個。", 
      "胡廝和。", 
      "愁顏鎮日何曾破。", 
      "素髮如今添老大。", 
      "歸來方是閒當坐。", 
      "旋擘黃柑篘白墮。", 
      "哩　羅。", 
      "從他擾擾如旋磨。"
    ], 
    "rhythmic": "漁家傲"
  }, 
  {
    "author": "郭應祥", 
    "paragraphs": [
      "白古餘杭多俊俏。", 
      "風流不獨誇蘇小。", 
      "又見尊前人窈窕。", 
      "花枝嫋。", 
      "貪看忘卻朱顏老。", 
      "曲巷橫街深更杳。", 
      "追歡買笑須年少。", 
      "悔不從前相識早。", 
      "心灰了。", 
      "逢場落得掀髯笑。"
    ], 
    "rhythmic": "漁家傲"
  }, 
  {
    "author": "郭應祥", 
    "paragraphs": [
      "稽古堂前，恰見四番端午。", 
      "又來江上，聽鳴鼉急鼓。", 
      "棹歌才發，漠漠一川煙雨。", 
      "輕舟搖揚，浪心掀舞。", 
      "倦客今年續命，欠□彩縷。", 
      "歸期漸近，剗地縈心緒。", 
      "何日斑衣，更看迎門兒女。", 
      "百懷且付，尊前蒲黍。"
    ], 
    "rhythmic": "傳言玉女"
  }, 
  {
    "author": "郭應祥", 
    "paragraphs": [
      "依約灘聲雜櫓聲。", 
      "波光隱映月華明。", 
      "眼前好景真無盡，身外浮名儘可輕。", 
      "窮勝賞，續歡盟。", 
      "直饒風雨也須晴。", 
      "滿頭插菊掀髯笑，笑道齊山浪得名。"
    ], 
    "rhythmic": "鷓鴣天"
  }, 
  {
    "author": "郭應祥", 
    "paragraphs": [
      "愛日迎長月向圓。", 
      "當年飛墮蕊珠仙。", 
      "相門赫奕人爭羨，閫則柔嘉世所賢。", 
      "羅紙貴，綵衣鮮。", 
      "鼎來盛事樂無邊。", 
      "婦姑夫婦孫和子，同住人間五百年。"
    ], 
    "rhythmic": "鷓鴣天"
  }, 
  {
    "author": "郭應祥", 
    "paragraphs": [
      "誰道他鄉異故鄉。", 
      "泉江風物似湄湘。", 
      "釵頭綴糝萸偏紫，杯麪浮金菊倍黃。", 
      "今共古，幾重陽。", 
      "休將往事更平章。", 
      "舞衫歌扇姑隨分，又得掀髯笑一場。"
    ], 
    "rhythmic": "鷓鴣天"
  }, 
  {
    "author": "郭應祥", 
    "paragraphs": [
      "風雨瀟瀟舊滿城。", 
      "今年九日十分晴。", 
      "且同北海邀佳客，共向東籬看落英。", 
      "羅綺隊，管絃聲。", 
      "銀山高處好同登。", 
      "催租豈解妨詩興，自是潘郎名未成。"
    ], 
    "rhythmic": "鷓鴣天"
  }, 
  {
    "author": "郭應祥", 
    "paragraphs": [
      "鸞誥雙雙婦與姑。", 
      "家尊榮宦到中都。", 
      "暫時花縣飛鳧舄，新看芝庭捧鶴書。", 
      "梅欲放，柳將舒。", 
      "誕辰先佔一陽初。", 
      "清心堂下圍紅處，剩有長生酒滿壺。"
    ], 
    "rhythmic": "鷓鴣天"
  }, 
  {
    "author": "郭應祥", 
    "paragraphs": [
      "垂領紛紛已二毛。", 
      "可堪州縣尚徒勞。", 
      "催科自笑陽城拙，勇退應慚靖節高。", 
      "來祝壽，笑兒曹。", 
      "說椿說柏說蟠桃。", 
      "世間底事非前定，妙理還須問濁醪。"
    ], 
    "rhythmic": "鷓鴣天"
  }, 
  {
    "author": "郭應祥", 
    "paragraphs": [
      "休道泉江寂寞濱。", 
      "喧喧歌吹遍城闉。", 
      "莫辭邀賞連三日，且慶開禧第一春。", 
      "呼小隊，領嘉賓。", 
      "王園佳處踏芳塵。", 
      "星球不用隨歸騎，自有山頭月逐人。"
    ], 
    "rhythmic": "鷓鴣天"
  }, 
  {
    "author": "郭應祥", 
    "paragraphs": [
      "人道今年秋較遲。", 
      "木樨全未放些兒。", 
      "不因誕節開千歲，爭得今辰把一枝。", 
      "呼寶鼎，伴渠伊。", 
      "堂萱喜色正融怡。", 
      "兒前婦後孫曾從，歲歲稱觴無盡期。"
    ], 
    "rhythmic": "鷓鴣天"
  }, 
  {
    "author": "郭應祥", 
    "paragraphs": [
      "萬里澄空沒點雲。", 
      "素娥依舊駕冰輪。", 
      "自緣人意看承別，未必清輝減一分。", 
      "傾白墮，擁紅裙。", 
      "不知誰主復誰賓。", 
      "更籌易促愁分袂，又作東西南北人。"
    ], 
    "rhythmic": "鷓鴣天"
  }, 
  {
    "author": "郭應祥", 
    "paragraphs": [
      "怪得歡聲滿十龍。", 
      "誕辰和氣敵嚴冬。", 
      "安書蓮幕欣頻到，慶事花城喜屢逢。", 
      "瓊液泛，寶薰濃。", 
      "華堂交口祝椿鬆。", 
      "阿姑同健夫偕老，會有重重錦誥封。"
    ], 
    "rhythmic": "鷓鴣天"
  }, 
  {
    "author": "郭應祥", 
    "paragraphs": [
      "動地歡聲遍十龍。", 
      "元宵真賞與民同。", 
      "春歸蓮焰參差裏，人在蓬壺快樂中。", 
      "乘皓月，逐和風。", 
      "涼輿歸去莫匆匆。", 
      "班春休道無千炬，也有星球數點紅。"
    ], 
    "rhythmic": "鷓鴣天"
  }, 
  {
    "author": "郭應祥", 
    "paragraphs": [
      "前數重陽後小春。", 
      "中間十日是生辰。", 
      "二年穩作棲鸞客，百里誰非賀燕人。", 
      "無一事，擾天真。", 
      "年登八八愈精神。", 
      "句稽宜解淹賢轍，黃髮猶須上要津。"
    ], 
    "rhythmic": "鷓鴣天"
  }, 
  {
    "author": "郭應祥", 
    "paragraphs": [
      "點檢尊前主與賓。", 
      "今宵依舊昨宵人。", 
      "自緣笑語生和氣，不爲風光屬小春。", 
      "香靉靆，酒清醇。", 
      "山餚野蔌總前陳。", 
      "掀髯抵掌君休怪，鏡裏星星白髮新。"
    ], 
    "rhythmic": "鷓鴣天"
  }, 
  {
    "author": "郭應祥", 
    "paragraphs": [
      "賀了生辰卻賀冬。", 
      "今年樂事又重重。", 
      "壽香噴處芝蘭馥，壽灑斟時琥珀濃。", 
      "偕桂隱，到花封。", 
      "迎長介壽恰三逢。", 
      "明年此日稱觴罷，穩上肩輿九里鬆。"
    ], 
    "rhythmic": "鷓鴣天"
  }, 
  {
    "author": "郭應祥", 
    "paragraphs": [
      "誕節初開七帙祥。", 
      "今秋仍喜十分涼。", 
      "稱觴堂下孫和息，備福人間壽且康。", 
      "從庾嶺，到章江。", 
      "兩州元自接封疆。", 
      "兒曹此去分風月，萊彩潘輿樂未央。"
    ], 
    "rhythmic": "鷓鴣天"
  }, 
  {
    "author": "郭應祥", 
    "paragraphs": [
      "瓶裏梅花香正濃。", 
      "階前更著錦熏籠。", 
      "且留幡勝明朝戴，共慶桑蓬此日逢。", 
      "眉正綠，臉常紅。", 
      "後堂無日不春風。", 
      "明年定又強今歲，會有明珠入掌中。"
    ], 
    "rhythmic": "鷓鴣天"
  }, 
  {
    "author": "郭應祥", 
    "paragraphs": [
      "令節標名自古聞。", 
      "今宵銀漢耿無雲。", 
      "難尋海上乘槎客，空誦河東乞巧文。", 
      "羅異果，炷名薰。", 
      "紉針拈線漫紛紛。", 
      "蓬萊底事回車處，暗想當年鈿合分。"
    ], 
    "rhythmic": "鷓鴣天"
  }, 
  {
    "author": "郭應祥", 
    "paragraphs": [
      "我離瀏川七載強。", 
      "去思那有召公棠。", 
      "方懷舊友歸鴻閣，忽枉高軒戲彩堂。", 
      "頻舉白，剩添香。", 
      "劇談不覺引杯長。", 
      "官居也有城門禁，未到三更盡不妨。"
    ], 
    "rhythmic": "鷓鴣天"
  }, 
  {
    "author": "郭應祥", 
    "paragraphs": [
      "古遂長沙千里遙。", 
      "三年三處做生朝。", 
      "試拈疏蕊銅瓶插，更把輕沈寶鼎燒。", 
      "杯綠泛，臉紅潮。", 
      "抱孫娛膝語聲嬌。", 
      "官居只似私居樣，管取寒鬆最後雕。"
    ], 
    "rhythmic": "鷓鴣天"
  }, 
  {
    "author": "郭應祥", 
    "paragraphs": [
      "方是閒堂壽宴開。", 
      "今回生日勝前回。", 
      "慈闈斑貌看看到，別駕除書鼎鼎來。", 
      "紛彩服，灩金盃。", 
      "緩歌慢舞不須催。", 
      "明年此際稱觴罷，醉向裴亭與定臺。"
    ], 
    "rhythmic": "鷓鴣天"
  }, 
  {
    "author": "郭應祥", 
    "paragraphs": [
      "巧節已成昨夢，今宵重倒芳尊。", 
      "主賓和氣敵春溫。", 
      "雄辯高談袞袞。", 
      "剩把燭花高照，頻教舞袖輕翻。", 
      "笛聲幽咽鼓聲喧。", 
      "卻恨更籌苦短。"
    ], 
    "rhythmic": "西江月"
  }, 
  {
    "author": "郭應祥", 
    "paragraphs": [
      "鎖棘方當拔士，揮毫正好摛文。", 
      "詞源三峽筆千軍。", 
      "盡出平生素蘊。", 
      "天府佇登名姓，夜窗不負辛勤。", 
      "直須平步上青雲。", 
      "始信文章有準。"
    ], 
    "rhythmic": "西江月"
  }, 
  {
    "author": "郭應祥", 
    "paragraphs": [
      "十桂勝如五柳，九秋賽過三春。", 
      "蓬蓬金粟吐奇芬。", 
      "自有天然風韻。", 
      "休羨一枝高折，儘教十里遙聞。", 
      "尊前若有似花人。", 
      "乞與些兒插鬢。"
    ], 
    "rhythmic": "西江月"
  }, 
  {
    "author": "郭應祥", 
    "paragraphs": [
      "賞月幾成喜雨，開尊仍間圍棋。", 
      "令人卻憶敬齋詞。", 
      "小飲不妨文字。", 
      "底事冰輪未放，猶教銀幕低垂。", 
      "休言動是隔年期。", 
      "閏八看看又至。"
    ], 
    "rhythmic": "西江月"
  }, 
  {
    "author": "郭應祥", 
    "paragraphs": [
      "此老誰描拙狀，今朝持獻生辰。", 
      "一人能變作三人。", 
      "說與兒曹未信。", 
      "坐者行者立者，化身報身法身。", 
      "且須辨取假和真。", 
      "肥瘦短長休問。"
    ], 
    "rhythmic": "西江月"
  }, 
  {
    "author": "郭應祥", 
    "paragraphs": [
      "明日恰當人日，今年遠勝常年。", 
      "瓣香卮酒壽藍田。", 
      "喜色津然滿面。", 
      "及戍人方競進，懸車公獨高騫。", 
      "身閒便是地行仙。", 
      "贏得千秋強健。"
    ], 
    "rhythmic": "西江月"
  }, 
  {
    "author": "郭應祥", 
    "paragraphs": [
      "令節無過七夕，今年已隔三宵。", 
      "奔馳五百里而遙。", 
      "行止非人所料。", 
      "月入尊罍楚楚，風生襟袖飄飄。", 
      "不須抵死殢河橋。", 
      "對月臨風一笑。"
    ], 
    "rhythmic": "西江月"
  }, 
  {
    "author": "郭應祥", 
    "paragraphs": [
      "妙句春雲多態，丰姿秋水爲神。", 
      "慕潘應有捧心顰。", 
      "誰是相看楚潤。", 
      "試問甜言軟語，何如大醉高吟。", 
      "杯行若怕十分深。", 
      "人道對花不飲。"
    ], 
    "rhythmic": "西江月"
  }, 
  {
    "author": "郭應祥", 
    "paragraphs": [
      "洗眼重看十桂，轉頭已過三秋。", 
      "人生遇坎與乘流。", 
      "何況有花有酒。", 
      "花若與人有意，酒能爲我澆愁。", 
      "拭挼金蕊泛金甌。", 
      "比似菊英勝否。"
    ], 
    "rhythmic": "西江月"
  }, 
  {
    "author": "郭應祥", 
    "paragraphs": [
      "碎影亂篩月地，濃香時度風檐。", 
      "淵明有菊徑開三。", 
      "不似此花雅淡。", 
      "蘭蕙芬敷可並，芙蓉淺俗堪嫌。", 
      "美人妝罷笑窺簾。", 
      "插鬢些兒正欠。"
    ], 
    "rhythmic": "西江月"
  }, 
  {
    "author": "郭應祥", 
    "paragraphs": [
      "歌扇潛回暖吹，酒兵頓解寒圍。", 
      "紅蓮絳蠟兩交輝。", 
      "小醉何妨大醉。", 
      "落筆君如王勃，屬辭我愧周墀。", 
      "明年應記盍簪時。", 
      "耿耿懷人不寐。"
    ], 
    "rhythmic": "西江月"
  }, 
  {
    "author": "郭應祥", 
    "paragraphs": [
      "爲愛臉邊著暈，更憐肌裏生香。", 
      "此花端合佔年芳。", 
      "兩朵那堪一樣。", 
      "自嘆思歸陶令，忽逢好事彭郎。", 
      "朋來異卉與名章。", 
      "擊節何妨歎賞。"
    ], 
    "rhythmic": "西江月"
  }, 
  {
    "author": "郭應祥", 
    "paragraphs": [
      "不但酴醿芍藥，此花亦殿餘春。", 
      "麝囊初破酒初醺。", 
      "恰有這般風韻。", 
      "斕坼真成絕倒，半開猶帶輕顰。", 
      "不知抵死笑何人。", 
      "待與折來細問。"
    ], 
    "rhythmic": "西江月"
  }, 
  {
    "author": "郭應祥", 
    "paragraphs": [
      "樂事無過新歲，生辰恰佔元宵。", 
      "湄湘臺下有歡謠。", 
      "令尹風流年少。", 
      "暫借牛刀鳧舄，宜參豹尾雞翹。", 
      "政成三異合歸朝。", 
      "試目天邊紫詔。"
    ], 
    "rhythmic": "西江月"
  }, 
  {
    "author": "郭應祥", 
    "paragraphs": [
      "頭上銀幡初卸，堂前玉斝重飛。", 
      "人言七十古來稀。", 
      "七十如今已至。", 
      "斑白元無一點，微黃已透雙眉。", 
      "一番慶壽十年期。", 
      "更慶十番不啻。"
    ], 
    "rhythmic": "西江月"
  }, 
  {
    "author": "郭應祥", 
    "paragraphs": [
      "朔旦生朝同賀，壽觴社甕齊傾。", 
      "湄湘原是小東京。", 
      "著個風流貳令。", 
      "地勝豈如人勝，秋清爭似官清。", 
      "雙瞳炯炯鬢青青。", 
      "穩上華途捷徑。"
    ], 
    "rhythmic": "西江月"
  }, 
  {
    "author": "郭應祥", 
    "paragraphs": [
      "送我匆匆行色，賴君袞袞名章。", 
      "德星今夜聚清湘。", 
      "豈羨瀛洲方丈。", 
      "賓醉須教主醉，更長不怕杯長。", 
      "鳳鳴端合在朝陽。", 
      "飛詔來從天上。"
    ], 
    "rhythmic": "西江月"
  }, 
  {
    "author": "郭應祥", 
    "paragraphs": [
      "歌舞籍中第一。", 
      "情致人間第一。", 
      "年紀不多兒。", 
      "盡嬌癡。", 
      "昨夜華嚴閣下。", 
      "今夜海棠洞下。", 
      "多少別離情。", 
      "淚盈盈。"
    ], 
    "rhythmic": "昭君怨"
  }, 
  {
    "author": "郭應祥", 
    "paragraphs": [
      "去歲銀山塔上。", 
      "今歲金山塔上。", 
      "屈指到泉江。", 
      "再重陽。", 
      "有菊不妨同戴。", 
      "有酒不妨同醉。", 
      "嘉客與佳賓。", 
      "兩俱新。"
    ], 
    "rhythmic": "昭君怨"
  }, 
  {
    "author": "郭應祥", 
    "paragraphs": [
      "匆匆相遇匆匆去。", 
      "恰似當年元未遇。", 
      "生憎黃土嶺頭塵，強學章臺街裏絮。", 
      "雨荒三徑雲迷路。", 
      "總是離人堪恨處。", 
      "從今對酒與當歌，空惹離情千萬緒。"
    ], 
    "rhythmic": "玉樓春"
  }, 
  {
    "author": "郭應祥", 
    "paragraphs": [
      "賢僚益友俱親密。", 
      "真個三年如一日。", 
      "清尊倒處笑喧譁，彩筆吟餘才俊逸。", 
      "杯盤狼籍情真率。", 
      "歌管棋枰仍間出。", 
      "今朝又喜盍朋簪，何日定當拋縣紱。"
    ], 
    "rhythmic": "玉樓春"
  }, 
  {
    "author": "郭應祥", 
    "paragraphs": [
      "金風淅淅，銀河耿耿，七夕如今又至。", 
      "人間喚作隔年期，但只似、屈伸指臂。", 
      "羅花列果，拈針弄線，等是紛紛兒戲。", 
      "巧人自少拙人多，那牛女、何曾管你。"
    ], 
    "rhythmic": "鵲橋仙"
  }, 
  {
    "author": "郭應祥", 
    "paragraphs": [
      "金飆乍歇，冰輪欲上，萬里秋空如掃。", 
      "一年十二度團圓，甚恰限、今宵最好。", 
      "烹麟膾鳳，幕天席地，爭似杯盤草草。", 
      "明年應更勝今年，但只恐、朱顏暗老。"
    ], 
    "rhythmic": "鵲橋仙"
  }, 
  {
    "author": "郭應祥", 
    "paragraphs": [
      "泥牛擊罷，銀幡卸了，又是一番春至。", 
      "有人耳畔語低低，道宜入、新年吉利。", 
      "堆盤紅縷，浮杯綠蟻，自有及時風味。", 
      "從今日日是東風，待拚了、偎紅倚翠。"
    ], 
    "rhythmic": "鵲橋仙"
  }, 
  {
    "author": "郭應祥", 
    "paragraphs": [
      "薄雲籠月，輕飆卻暑，天上人間佳節。", 
      "銀河自有鵲爲橋，又那要、蘭舟桂楫。", 
      "後期可準，新歡如昨，選甚輕離易別。", 
      "姮娥休要妒人呵，待更與、留連一霎。"
    ], 
    "rhythmic": "鵲橋仙"
  }, 
  {
    "author": "郭應祥", 
    "paragraphs": [
      "六人歡笑，六姬謳唱，六博時分勝負。", 
      "六家盤饌鬥芳鮮，恰兩月、六番相聚。", 
      "特排整整，華筵楚楚，終是不如草具。", 
      "賞心樂事四時同，又管甚、落花飛絮。"
    ], 
    "rhythmic": "鵲橋仙"
  }, 
  {
    "author": "郭應祥", 
    "paragraphs": [
      "六丁文焰，六韜武略，那更六經心醉。", 
      "六人相對座生風，繼六逸、當年舊事。", 
      "六州清唱，六麼妙舞，執樂仍呼六妓。", 
      "大家且飲六分觥，看賓主、迭居六位。"
    ], 
    "rhythmic": "鵲橋仙"
  }, 
  {
    "author": "郭應祥", 
    "paragraphs": [
      "杯盤草草，園亭小小，不用羅帷錦幄。", 
      "酴醿本是殿餘春，更風雨、無端趲卻。", 
      "有詞可和，有棋可賭，雜以詼諧戲謔。", 
      "閒時日日可遨嬉，又選甚，花開花落。"
    ], 
    "rhythmic": "鵲橋仙"
  }, 
  {
    "author": "郭應祥", 
    "paragraphs": [
      "去年七夕，今年五日，兩見浴兒高會。", 
      "乃翁種德已多年，看袞袞、公侯未艾。", 
      "封胡羯末，綜維縝絳，堪羨金魚垂袋。", 
      "丹砂白蜜不須塗，把續命、彩絲與帶。"
    ], 
    "rhythmic": "鵲橋仙"
  }, 
  {
    "author": "郭應祥", 
    "paragraphs": [
      "兩情相向，一年廝睚，等得佳期又到。", 
      "休言夜半悄無人，那喜鵲、也須知道。", 
      "來今往古，吟詩度曲，總漫縈牽懷抱。", 
      "不如乞取巧些些，待見了、分明禱告。"
    ], 
    "rhythmic": "鵲橋仙"
  }, 
  {
    "author": "郭應祥", 
    "paragraphs": [
      "立春除夕，併爲一日，此事今年創見。", 
      "席間三世共團欒，隨分有、笙歌滿院。", 
      "一名喜雪，二名餞歲，三則是名春宴。", 
      "從教一歲大家添，但只要、明年強健。"
    ], 
    "rhythmic": "鵲橋仙"
  }, 
  {
    "author": "郭應祥", 
    "paragraphs": [
      "今年七夕，新秋三日，已覺涼生院宇。", 
      "吾鄉風物勝他鄉，那更著、萊衣起舞。", 
      "泛槎經歲，分釵半夜，往事流傳千古。", 
      "獨憐詞客與詩人，費多少、閒言潑語。"
    ], 
    "rhythmic": "鵲橋仙"
  }, 
  {
    "author": "郭應祥", 
    "paragraphs": [
      "仙子凌波襪有塵。", 
      "翰林摛藻筆如神。", 
      "此花此曲兩無倫。", 
      "不與妝臺簪寶髻，卻來書閣伴幽人。", 
      "恨無佳客只空尊。"
    ], 
    "rhythmic": "浣溪沙"
  }, 
  {
    "author": "郭應祥", 
    "paragraphs": [
      "屈指中秋一日期。", 
      "雨餘雲薄月來遲。", 
      "冰輪猶自欠些兒。", 
      "世事孰非顛倒相，客居東位主人西。", 
      "觴行莫惜醉如泥。"
    ], 
    "rhythmic": "浣溪沙"
  }, 
  {
    "author": "郭應祥", 
    "paragraphs": [
      "樹底全無一點紅。", 
      "今年春事又成空。", 
      "不須追恨雨和風。", 
      "欲去未來多惡況，獨眠無寐少歡悰。", 
      "一聲啼鴂五更鐘。"
    ], 
    "rhythmic": "浣溪沙"
  }, 
  {
    "author": "郭應祥", 
    "paragraphs": [
      "尊俎之間著二陳。", 
      "津津眉宇笑生春。", 
      "清歌妙舞兩無倫。", 
      "叔隗輕盈饒態度，小喬嫵媚足精神。", 
      "風流總屬一家人。"
    ], 
    "rhythmic": "浣溪沙"
  }, 
  {
    "author": "郭應祥", 
    "paragraphs": [
      "今日十分晴，好個重陽天氣。", 
      "又向銀山高處，爲黃花一醉。", 
      "泉江風物飽相諳，瞥眼過三歲。", 
      "但得明年強健，任舉杯何地。"
    ], 
    "rhythmic": "好事近"
  }, 
  {
    "author": "郭應祥", 
    "paragraphs": [
      "今歲度元宵，隨分點些燈火。", 
      "不比舊家繁盛，有紅蓮千朵。", 
      "客來草草辦杯盤，餖飣雜蔬果。", 
      "休羨暗塵隨馬，與銀花鐵鎖。"
    ], 
    "rhythmic": "好事近"
  }, 
  {
    "author": "郭應祥", 
    "paragraphs": [
      "今歲慶生朝，遲似迎長十日。", 
      "試向綵衣堂下，聽歡聲洋溢。", 
      "小孫能笑長能歌，已自堪娛膝。", 
      "管取婆猶未老，見滿牀堆笏。"
    ], 
    "rhythmic": "好事近"
  }, 
  {
    "author": "郭應祥", 
    "paragraphs": [
      "節物匆匆，又還見、濃春入眼。", 
      "那更是、曉風初扇，宿雲都卷。", 
      "蝶舞已便花蕊亂，燕歸仍愜香泥暖。", 
      "又何須、女手學春工，並刀翦。", 
      "歡樂事，郊坰遍。", 
      "遊賞處，輪蹄遠。", 
      "聽誰家弦管，日開華宴。", 
      "有客摛毫多麗句，慚予拆襪無長線。", 
      "問新來、詩酒頓然疏，怎消遣。"
    ], 
    "rhythmic": "滿江紅"
  }, 
  {
    "author": "郭應祥", 
    "paragraphs": [
      "五十頭顱，早已覺、飛騰景暮。", 
      "愁眼看、蜂黃蝶粉，草煙花露。", 
      "莫做陽臺雲雨夢，休懷渭北春天樹。", 
      "悵城闉、多少踏青人，紅塵路。", 
      "懷古恨，憑書訴。", 
      "傾國貌，障羞妒。", 
      "記山陰陳跡，羣賢星聚。", 
      "對景裁詩真漫與，看花不飲成虛負。", 
      "問落紅、千點總隨流，歸何處。"
    ], 
    "rhythmic": "滿江紅"
  }, 
  {
    "author": "郭應祥", 
    "paragraphs": [
      "七帙華年，這強健、人誰得似。", 
      "還又見、設弧令旦，秋風生桂。", 
      "教子已成森砌玉，弄孫仍得追風驥。", 
      "更後堂、深處著嬋娟，笙歌沸。", 
      "香靉篆，杯浮蟻。", 
      "歡意洽，酡顏醉。", 
      "有靜中日月，閒中天地。", 
      "不必親扶靈壽杖，何須遠挹浮丘袂。", 
      "看蟠桃、著子又開花，三千歲。"
    ], 
    "rhythmic": "滿江紅"
  }, 
  {
    "author": "郭應祥", 
    "paragraphs": [
      "瓊苞玉屑，問天公、底事亂拋輕墜。", 
      "城郭山川都一樣，那得個般清氣。", 
      "謝女才情，如何只道，柳絮因風起。", 
      "比梅差可，但無綠萼紅蕊。", 
      "坐上十客雄豪，頹然一老，草具相邀至。", 
      "驅盡寒威憑酒力，買笑千金須費。", 
      "誰辦佳詞，洛陽年少，筆下生新意。", 
      "待添幾盞，共君今夕同醉。"
    ], 
    "rhythmic": "念奴嬌"
  }, 
  {
    "author": "郭應祥", 
    "paragraphs": [
      "二年瀏水司徵榷。", 
      "小卻平戎略。", 
      "征衫指日去朝京。", 
      "恰恰一江新淥、可揚舲。", 
      "詩工畫妙俱臻極。", 
      "到處留真跡。", 
      "一尊莫惜暫停橈。", 
      "不待離歌唱徹、已魂銷。"
    ], 
    "rhythmic": "虞美人"
  }, 
  {
    "author": "郭應祥", 
    "paragraphs": [
      "梅桃末利東籬菊。", 
      "著個瓶兒簇。", 
      "尋常四物不同時。", 
      "恰似西施二趙、太真妃。", 
      "從來李郭多投分。", 
      "伯仲俱清俊。", 
      "蒼顏獨我已成翁。", 
      "尚許掀髯一笑、對西風。"
    ], 
    "rhythmic": "虞美人"
  }, 
  {
    "author": "郭應祥", 
    "paragraphs": [
      "周郎素蘊平戎略。", 
      "聊此司徵榷。", 
      "他人兩載已辭難。", 
      "君獨三年、只作一朝看。", 
      "紫萸黃菊重陽後。", 
      "木落秋容瘦。", 
      "休斟別酒慘離裾。", 
      "戚畹如今、個個有新除。"
    ], 
    "rhythmic": "虞美人"
  }, 
  {
    "author": "郭應祥", 
    "paragraphs": [
      "天公有意留君住。", 
      "故作纖纖雨。", 
      "閉門覓句自持觴。", 
      "並舍官梅、時有過來香。", 
      "沈郎詩骨元來瘦。", 
      "更挹湘江秀。", 
      "不須罵雨與嘲風。", 
      "收拾個般、都入錦囊中。"
    ], 
    "rhythmic": "虞美人"
  }, 
  {
    "author": "郭應祥", 
    "paragraphs": [
      "瓊樓玉宇。", 
      "分明不受人間暑。", 
      "尋常豈是無三五。", 
      "惟有今宵，皓彩皆同普。", 
      "素娥閱盡今和古。", 
      "何妨小駐聽吾語。", 
      "當年弄影婆娑舞。", 
      "妙曲雖傳，畢竟人何許。"
    ], 
    "rhythmic": "醉落魄・一斛珠"
  }, 
  {
    "author": "郭應祥", 
    "paragraphs": [
      "中秋過了還逢社，壽我親闈。", 
      "百里熙熙。", 
      "盡道平反賴母慈。", 
      "瀏川水闊吾山峻，福祿如斯。", 
      "祿鬢青眉。", 
      "子又生孫孫又兒。"
    ], 
    "rhythmic": "採桑子"
  }, 
  {
    "author": "郭應祥", 
    "paragraphs": [
      "餞筵綠繞紅圍處，只這孩兒。", 
      "兩淚垂垂。", 
      "不忍叫人遽別離。", 
      "別離不作多時計，千日爲期。", 
      "卻恐歸時。", 
      "人道尋春已較遲。"
    ], 
    "rhythmic": "採桑子"
  }, 
  {
    "author": "郭應祥", 
    "paragraphs": [
      "海棠零落瑒花繁。", 
      "春意已將闌。", 
      "予告恰當寒食，邀賓同賞芳園。", 
      "湄湘臺畔，杯盤楚楚，歌舞喧喧。", 
      "預約牡丹開後，更須重倒清尊。"
    ], 
    "rhythmic": "朝中措"
  }, 
  {
    "author": "郭應祥", 
    "paragraphs": [
      "春事到清明，過了三之二。", 
      "穠李夭桃委路塵，太半成泥滓。", 
      "只有海棠花，恰似楊妃醉。", 
      "折向銅壺把燭看，且莫教渠睡。"
    ], 
    "rhythmic": "卜算子"
  }, 
  {
    "author": "郭應祥", 
    "paragraphs": [
      "誰把洛陽花，翦送河陽縣。", 
      "魏紫姚黃此地無，隨分紅深淺。", 
      "小插向銅瓶，一段真堪羨。", 
      "十二人簪十二枝，面面交相看。"
    ], 
    "rhythmic": "卜算子"
  }, 
  {
    "author": "郭應祥", 
    "paragraphs": [
      "仲春是七。", 
      "門左垂弧當此日。", 
      "點檢春光。", 
      "百草千葩已鬥芳。", 
      "折花持酒。", 
      "彩袖殷勤來祝壽。", 
      "明歲而今。", 
      "穩向南宮待捷音。"
    ], 
    "rhythmic": "減字木蘭花"
  }, 
  {
    "author": "郭應祥", 
    "paragraphs": [
      "偶然相聚。", 
      "最是人間堪樂處。", 
      "散步尋春。", 
      "來作琴堂不速賓。", 
      "緩歌一曲。", 
      "野鶩紛紛都退縮。", 
      "不用多杯。", 
      "準擬花時日日來。"
    ], 
    "rhythmic": "減字木蘭花"
  }, 
  {
    "author": "郭應祥", 
    "paragraphs": [
      "棲鸞高士。", 
      "文采風流誰得似。", 
      "年德雖高。", 
      "對酒當歌氣尚豪。", 
      "明眸皓齒。", 
      "一朵紅蓮初出水。", 
      "膝上安排。", 
      "愛惜須教不離懷。"
    ], 
    "rhythmic": "減字木蘭花"
  }, 
  {
    "author": "郭應祥", 
    "paragraphs": [
      "遇如不遇。", 
      "最是暫來還復去。", 
      "歸到鄉關。", 
      "欲再來時卻恐難。", 
      "丁寧去後。", 
      "倩雁傳書須訪舊。", 
      "萬斛羈愁。", 
      "逐水那容許大舟。"
    ], 
    "rhythmic": "減字木蘭花"
  }, 
  {
    "author": "郭應祥", 
    "paragraphs": [
      "春事匆匆。", 
      "花慵柳困，雨橫風狂。", 
      "寄語詩人，須燒銀燭，與照紅妝。", 
      "休言桃李河陽。", 
      "但過眼、難尋色香。", 
      "只有今宵，更無明日，且緩飛觴。"
    ], 
    "rhythmic": "柳梢青"
  }, 
  {
    "author": "郭應祥", 
    "paragraphs": [
      "遁齋居士。", 
      "今年今日，又添一歲。", 
      "鬢雪心灰，十分老懶，十分憔悴。", 
      "休言富貴長年，那個是、生涯活計。", 
      "茗飲一甌，紋楸一局，沈煙一穗。"
    ], 
    "rhythmic": "柳梢青"
  }, 
  {
    "author": "郭應祥", 
    "paragraphs": [
      "薄晚才晴。", 
      "相邀移席，待月中庭。", 
      "環坐斯須，屋山高處，忽吐微明。", 
      "雲收雨止風停。", 
      "人世有、瓊樓玉京。", 
      "一任星移，從教鬥轉，且緩飛觥。"
    ], 
    "rhythmic": "柳梢青"
  }, 
  {
    "author": "郭應祥", 
    "paragraphs": [
      "合浦名邦。", 
      "風流太守，紫綬金章。", 
      "暫駐旌麾，來臨祖席，一片瀟湘。", 
      "且須緩舉離觴。", 
      "細看取、眉間點黃。", 
      "未到還珠，已聞賜璽，歸近清光。"
    ], 
    "rhythmic": "柳梢青"
  }, 
  {
    "author": "郭應祥", 
    "paragraphs": [
      "兩令邀賓。", 
      "城南佳處，餞臘迎春。", 
      "步入梅林，紛然縞袂，間似紅英。", 
      "遙岑寸碧增明。", 
      "更酬唱、無慚昔人。", 
      "一笑相歡，且斟佳醑，休羨蓴羹。"
    ], 
    "rhythmic": "柳梢青"
  }, 
  {
    "author": "郭應祥", 
    "paragraphs": [
      "尊前主與賓，欠一還成九。", 
      "休唱木犀詞，預飲黃花酒。", 
      "開懷今夕同，分手明朝又。", 
      "不管歲年催，且把馨香嗅。"
    ], 
    "rhythmic": "生查子"
  }, 
  {
    "author": "郭應祥", 
    "paragraphs": [
      "銀燭印紅衫，薄暮新梳洗。", 
      "一笑奉賓歡，未解東君意。", 
      "迴廊月轉初，憶趁良宵會。", 
      "喜事在明年，劇飲拼先醉。"
    ], 
    "rhythmic": "生查子"
  }, 
  {
    "author": "郭應祥", 
    "paragraphs": [
      "九十韶光，閒忙晴雨常相半。", 
      "賞春有願。", 
      "乘興寧論晚。", 
      "縱飲筠溪，日午花陰轉。", 
      "杯行緩。", 
      "量慳嫌淺。", 
      "須索斟教滿。"
    ], 
    "rhythmic": "點絳脣"
  }, 
  {
    "author": "郭應祥", 
    "paragraphs": [
      "小隊郊坰，耄倪爭看銅章史。", 
      "來宣德意。", 
      "勸相遵彝制。", 
      "夜雨連明，百穀應滋遂。", 
      "真奇事。", 
      "開禧元二。", 
      "總是豐登歲。"
    ], 
    "rhythmic": "點絳脣"
  }, 
  {
    "author": "郭應祥", 
    "paragraphs": [
      "五馬歸來，後車載得如花女。", 
      "緩歌金縷。", 
      "新樣京華舞。", 
      "主悅賓歡，一醉祛袢暑。", 
      "停簫鼓。", 
      "且須聽取。", 
      "三朵花能語。"
    ], 
    "rhythmic": "點絳脣"
  }, 
  {
    "author": "郭應祥", 
    "paragraphs": [
      "甲第初成，持杯酌酒來相慶。", 
      "棣華輝映。", 
      "相對開三徑。", 
      "小巧規模，百事都相稱。", 
      "年方盛。", 
      "從容嘯詠。", 
      "不礙青雲興。"
    ], 
    "rhythmic": "點絳脣"
  }, 
  {
    "author": "郭應祥", 
    "paragraphs": [
      "開尊擬對菊花黃。", 
      "舞伊涼。", 
      "摻漁陽。", 
      "更有風流，妓女勝徐娘。", 
      "只道難逢開口笑，爭馳逐，利名場。", 
      "玉山藍水兩茫茫。", 
      "採幽香。", 
      "泛清觴。", 
      "橙橘堆盤，猶恨未經霜。", 
      "底事□□堪喜處，豐年最，冠江鄉。"
    ], 
    "rhythmic": "江城子"
  }, 
  {
    "author": "郭應祥", 
    "paragraphs": [
      "憶我歸舟初系岸，君家盛事先知。", 
      "後房深處第三姬。", 
      "熊羆符吉兆，鷲鷟產佳兒。", 
      "袞袞慶源真未艾，謝蘭還茁新枝。", 
      "嬌嬰想見白和眉。", 
      "他年賢子弟，今日小機宜。"
    ], 
    "rhythmic": "臨江仙"
  }, 
  {
    "author": "郭應祥", 
    "paragraphs": [
      "老子開年年五十，依前恁地癡頑。", 
      "昨非今是有無間。", 
      "惟慚新赤紱，不稱舊蒼顏。", 
      "休羨長年並極富，休貪寶帶腰環。", 
      "人生難得是清閒。", 
      "急須拋縣印，歸去隱家山。"
    ], 
    "rhythmic": "臨江仙"
  }, 
  {
    "author": "郭應祥", 
    "paragraphs": [
      "琉璃十碗。", 
      "獸炭紅爐暖。", 
      "花下兩枝銀燭，和氣洽、歡聲滿。", 
      "從他吹急管。", 
      "杯行須款款。", 
      "盡做更移漏轉，也猶勝、春宵短。"
    ], 
    "rhythmic": "霜天曉角"
  }, 
  {
    "author": "郭應祥", 
    "paragraphs": [
      "鶚離風塵，燕辭門戶。", 
      "翩然舉翮輕飛去。", 
      "當初自恨探春遲，而今豈解留春住。", 
      "花不重開，萍難再聚。", 
      "垂楊只管牽離緒。", 
      "直饒雲雨夢陽臺。", 
      "夢迴依舊無尋處。"
    ], 
    "rhythmic": "踏莎行"
  }, 
  {
    "author": "郭應祥", 
    "paragraphs": [
      "驟暖忽寒，送春迎夏。", 
      "金沙過了酴醿謝。", 
      "漏聲款款日偏長，奇峯歷歷雲如畫。", 
      "幸有杯觴，堪同保社。", 
      "棋如飛雹睛空下。", 
      "六人酬唱已成編，他年遂水留佳話。"
    ], 
    "rhythmic": "踏莎行"
  }, 
  {
    "author": "郭應祥", 
    "paragraphs": [
      "露溼冠巾，風生襟袖。", 
      "月華耿耿明好晝。", 
      "主人情意十分濃，阮咸橫膝清音奏。", 
      "漸永更籌，新涼氣候。", 
      "穿針乞巧看看又。", 
      "卻憐相聚日無多，偷閒且可陪觴豆。"
    ], 
    "rhythmic": "踏莎行"
  }, 
  {
    "author": "郭應祥", 
    "paragraphs": [
      "明月清風，綠尊紅袖。", 
      "厭厭夜飲勝如晝。", 
      "雖然文字有餘歡，也須閒把笙歌奏。", 
      "十雨如期，三秋屆候。", 
      "去年豐稔今年又。", 
      "東阡西陌稼如雲，笑他齊量區兼豆。"
    ], 
    "rhythmic": "踏莎行"
  }, 
  {
    "author": "郭應祥", 
    "paragraphs": [
      "一撮精神，百般體態。", 
      "蘭心蕙性誰能賽。", 
      "霎時不見早思量，許多日子如何捱。", 
      "我已安排，你須寧耐。", 
      "看看重了鴛鴦債。", 
      "此生永願不分飛，傍人一任胡瞋怪。"
    ], 
    "rhythmic": "踏莎行"
  }, 
  {
    "author": "郭應祥", 
    "paragraphs": [
      "自昔中元，多生上相。", 
      "麒麟今又來天上。", 
      "雲衢雖未掇勳名，月評先已騰聲望。", 
      "寶鼎濃薰，金翹絕唱。", 
      "真珠百斛傾家釀。", 
      "斯辰聊用祝龜齡，他年端合扶鳩杖。"
    ], 
    "rhythmic": "踏莎行"
  }, 
  {
    "author": "郭應祥", 
    "paragraphs": [
      "春已經旬，歷方換歲。", 
      "六花依舊來呈瑞。", 
      "細思殘臘與新年，一般清絕元非二。", 
      "宿麥連雲，遺蝗入地。", 
      "坡仙有句誰能繼。", 
      "元宵此去日無多，會看霽色生和氣。"
    ], 
    "rhythmic": "踏莎行"
  }, 
  {
    "author": "郭應祥", 
    "paragraphs": [
      "生世逢端午，齊頭五十番。", 
      "一番須作一般看。", 
      "又聽競船蕭鼓、沸江干。", 
      "不用絲纏臂，休將艾插門。", 
      "及時蒲黍漫登盤。", 
      "只恐歲華催促、鬢毛斑。"
    ], 
    "rhythmic": "南歌子"
  }, 
  {
    "author": "郭應祥", 
    "paragraphs": [
      "心下懸懸地，儂家好好兒。", 
      "相憐相惜許多時。", 
      "豈料一朝輕拆、便輕離。", 
      "要見無由見，教歸不肯歸。", 
      "數珠懶把鏡慵窺。", 
      "只有新添鬢雪、減腰圍。"
    ], 
    "rhythmic": "南歌子"
  }, 
  {
    "author": "郭應祥", 
    "paragraphs": [
      "春事日相催，紅盡淺桃深杏。", 
      "可惜窺園無暇，任綠苔封徑。", 
      "憑誰說與雨和風，休要太狂橫。", 
      "等待禁菸予告，要選幽尋勝。"
    ], 
    "rhythmic": "好事近"
  }, 
  {
    "author": "郭應祥", 
    "paragraphs": [
      "午夜一聲雷，急雨如飛雹。", 
      "枝上殘紅半點無，密葉都成幄。", 
      "苦恨薄書塵，剛把閒身縛。", 
      "卻意湄湘春暮時，處處堪行樂。"
    ], 
    "rhythmic": "卜算子"
  }, 
  {
    "author": "郭應祥", 
    "paragraphs": [
      "城上著裴亭，亭下臨湘水。", 
      "潑黛揉藍畫不成，暝色仍含紫。", 
      "忙裏不知春，卻問今餘幾。", 
      "相與偷將半日閒，共把塵襟洗。"
    ], 
    "rhythmic": "卜算子"
  }, 
  {
    "author": "郭應祥", 
    "paragraphs": [
      "月蟠根，天雨粟。", 
      "宜貯阿嬌金屋。", 
      "心欲醉，眼偏明。", 
      "無窮佳思生。", 
      "焰銀紅，紛寶斝。", 
      "倒著接䍦花下。", 
      "人已散，夢初回。", 
      "渴心猶望梅。"
    ], 
    "rhythmic": "更漏子"
  }, 
  {
    "author": "郭應祥", 
    "paragraphs": [
      "香篆嫋。", 
      "瓶裏梅英猶小。", 
      "鴛瓦霜華睛欲曉。", 
      "今年生日好。", 
      "鬢綠顏朱不老。", 
      "女嫁兒婚將了。", 
      "四世團欒同一笑。", 
      "人間如此少。"
    ], 
    "rhythmic": "謁金門"
  }, 
  {
    "author": "郭應祥", 
    "paragraphs": [
      "屈指新年五十三。", 
      "未嫌垂領雪毿毿。", 
      "設弧屆旦人交賀，題座無功我自慚。", 
      "榮莫羨，富休貪。", 
      "壽齡也不慕彭聃。", 
      "只思了卻癡兒事，一榻香凝曉夢酣。"
    ], 
    "rhythmic": "鷓鴣天"
  }, 
  {
    "author": "郭應祥", 
    "paragraphs": [
      "三月一。", 
      "題輿恰屆垂弧日。", 
      "垂弧日。", 
      "武安門外，歡聲揚溢。", 
      "雙瞳炯炯頭如漆。", 
      "天公付與長生質。", 
      "長生質。", 
      "雲霄穩坐，持荷簪筆。"
    ], 
    "rhythmic": "秦樓月・憶秦娥"
  }, 
  {
    "author": "郭應祥", 
    "paragraphs": [
      "綠燭間紅花，絕豔交相照。", 
      "不分花時雨又風，折取供吟笑。", 
      "擬把插烏巾，卻恨非年少。", 
      "點筆舒箋領略渠，座客詞俱妙。"
    ], 
    "rhythmic": "卜算子"
  }, 
  {
    "author": "郭應祥", 
    "paragraphs": [
      "姑射仙人肌雪瑩，笑他紅紫紛紛。", 
      "從教藏白後庭深。", 
      "虯枝才破蕾，鼻觀已遙聞。", 
      "花正繁時春又暮，年華荏苒催人。", 
      "惜花心事與誰論。", 
      "長哦清絕句，目斷古南雲。"
    ], 
    "rhythmic": "臨江仙"
  }, 
  {
    "author": "李壁", 
    "paragraphs": [
      "只記梅花破臘前。", 
      "惱人春色又薰然。", 
      "山頭井似陸公泉。", 
      "上客長謠追楚些，嬌娃短舞看胡旋。", 
      "崇桃積李自年年。"
    ], 
    "rhythmic": "浣溪沙"
  }, 
  {
    "author": "李壁", 
    "paragraphs": [
      "東風歌吹髮重闉。", 
      "飛旆入山新。", 
      "小雨不妨酥潤，江頭一併霜晴。", 
      "年年心似，輸他釵燕，蟠帶迎春。", 
      "怎得尊前避酒，史君精鑑如神。"
    ], 
    "rhythmic": "朝中措"
  }, 
  {
    "author": "李壁", 
    "paragraphs": [
      "燕雀風輕二月天。", 
      "一枝何處是家園。", 
      "有花不惜是誰憐。", 
      "生嫌怕，不爲老人妍。", 
      "眉黛擁連娟。", 
      "高情時載酒、雁湖邊。", 
      "略無雕飾自天然。", 
      "新詩好，品第入朱弦。"
    ], 
    "rhythmic": "小重山"
  }, 
  {
    "author": "李壁", 
    "paragraphs": [
      "簾卷東風，□林外、鳥啼姑惡。", 
      "政迤邐、花梢紅綻，柳梢黃著。", 
      "散策丘園容懶□，折衝樽俎須雄略。", 
      "但有書盈屋酒盈缸，還堪樂。", 
      "嗟每被，浮雲縛。", 
      "黃梁夢，新來覺。", 
      "悄祗愁湖海，故交遼邈。", 
      "一紙素書來問我，數峯蒼玉何如昨。", 
      "更幾時、夜雨落檐花，同春酌。"
    ], 
    "rhythmic": "滿江紅"
  }, 
  {
    "author": "李壁", 
    "paragraphs": [
      "紫綬新符竹，葉赬老兄弟。", 
      "西風吹棹過湖亭。", 
      "楊柳夫渠相伴、也多情。", 
      "況是瀛洲侶，來同酒盞傾。", 
      "白漚渾不避雙旌。", 
      "一種風流人似、玉壺清。"
    ], 
    "rhythmic": "南歌子"
  }, 
  {
    "author": "李壁", 
    "paragraphs": [
      "莫惜一樽留，共醉錦屏山色。", 
      "多少飛花悠揚，送徵輪南陌。", 
      "曲湖歸去未多時，還捧詔黃溼。", 
      "生怕別來悽斷，看滿園行跡。"
    ], 
    "rhythmic": "好事近"
  }, 
  {
    "author": "李壁", 
    "paragraphs": [
      "露荷香泛小池臺。", 
      "水雲堆。", 
      "好風催。", 
      "寶扇胡牀，無事且徘徊。", 
      "簾外海榴裙一色，判共酹、兩三杯。", 
      "此懷能得幾番開。", 
      "玉山頹。", 
      "不須推。", 
      "回首慈恩，前夢老堪咍。", 
      "好是上林多少樹，應早晚、待公來。"
    ], 
    "rhythmic": "江神子・江城子"
  }
]