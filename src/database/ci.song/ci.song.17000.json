[
  {
    "author": "陳允平", 
    "paragraphs": [
      "目斷江橫，相思字、難憑雁足。", 
      "從別後、倦歌慵繡，悄無拘束。", 
      "煙柳翠迷星眼恨，露桃紅沁霞腮肉。", 
      "傍瑣窗、終日對文枰，翻新局。", 
      "頻暗把，歸期卜。", 
      "芳草恨，闌干曲。", 
      "謝多情海燕，伴愁華屋。", 
      "明月自圓雙蝶夢，彩雲空伴孤鸞宿。", 
      "任畫簾、不卷玉鉤閒，揚花撲。"
    ], 
    "rhythmic": "滿江紅"
  }, 
  {
    "author": "陳允平", 
    "paragraphs": [
      "塵擁妝臺，翠閒歌扇，金井碧梧風隕。", 
      "聽豆蟲聲小，伴寂寞、冷逼莓牆蒼潤。", 
      "料淒涼宋玉，悲秋恨、此際怎忍。", 
      "蓮塘風露，漸入粉豔，紅衣落盡。", 
      "勾引。", 
      "記舞歇弓彎，幾度柳圍花陣。", 
      "酒薄愁濃，霞腮淚漬，月眉香暈。", 
      "空對秦鏡尚缺，暗結迴腸寸。", 
      "念纖腰柔弱，都爲相如瘦損。"
    ], 
    "rhythmic": "丁香結"
  }, 
  {
    "author": "陳允平", 
    "paragraphs": [
      "形勝地。", 
      "西陵往事重記。", 
      "溶溶王氣滿東南，英雄閒起。", 
      "鳳遊何處古臺空，長江縹緲無際。", 
      "石頭城上試倚。", 
      "吳襟楚帶如系。", 
      "烏衣巷陌幾斜陽，燕閒舊壘。", 
      "後庭玉樹委歌塵，淒涼遺恨流水。", 
      "買花問酒錦繡市。", 
      "醉新亭、芳草千里。", 
      "夢醒覺非今世。", 
      "對三山、半落青天，數點白鷺，飛來西風裏。"
    ], 
    "rhythmic": "西河", 
    "tags": [
      "長江"
    ]
  }, 
  {
    "author": "陳允平", 
    "paragraphs": [
      "吾愛吾廬，甬水東南半村郭。", 
      "試倚樓極目，千山拱翠，舟橫沙觜，江迷城腳。", 
      "水滿蘋風作。", 
      "闌干外、夕陽半落。", 
      "荒煙瞑、幾點昏鴉，野色青蕪自空廓。", 
      "浩嘆飄蓬，春光幾度，依依柳邊泊。", 
      "念水行雲宿，棲遲羈旅，鷗盟鷺伴，歸來重約。", 
      "滿室凝塵澹，無心處、宦情最薄。", 
      "何時遂、釣笠耕蓑，靜觀天地樂。"
    ], 
    "rhythmic": "一寸金"
  }, 
  {
    "author": "陳允平", 
    "paragraphs": [
      "故廬元負郭。", 
      "愛樹色參差，湖光渺漠。", 
      "樓危萬山落。", 
      "俯闌干十二，嚲檐飛角。", 
      "花嬌柳弱。", 
      "映輕黃、淺黛依約。", 
      "與沙鷗、共結新盟，伴我醉眠醒酌。", 
      "蕭散雲根石上，瀹茗鬆泉，注書芸閣。", 
      "鶯窺燕幕。", 
      "檐外竹、圃中藥。", 
      "念耕煙釣雪，已成活計，一任風波自惡。", 
      "但無心、萬事由天，夢中更樂。"
    ], 
    "rhythmic": "瑞鶴仙"
  }, 
  {
    "author": "陳允平", 
    "paragraphs": [
      "暮煙愁，鴉歸古樹，雁過空堞。", 
      "南浦牙檣漸發。", 
      "陽關歌盡半闋。", 
      "便恨入迴腸千萬結。", 
      "長亭柳、寸寸攀折。", 
      "望日下長安近，莫遣鱗鴻成閒絕。", 
      "悽切。", 
      "去帆浪遠江闊。", 
      "悵頓解連環，西窗下、對燭頻哽咽。", 
      "嘆百歲光陰，幾度離別。", 
      "翠銷粉竭。", 
      "信乍圓易散，彩雲明月。", 
      "浙水吳山重重疊。", 
      "流蘇帳、陽臺夢歇。", 
      "暗塵鎖、孤鸞秦鏡缺。", 
      "羞人問、怕說相思，正滿院楊花，落盡東風雪。"
    ], 
    "rhythmic": "浪淘沙慢"
  }, 
  {
    "author": "陳允平", 
    "paragraphs": [
      "泛梗飄萍，入山登陸，迢遞霧迥煙賒。", 
      "漠漠蒹葭，依依楊柳，天涯總是愁遮。", 
      "嘆寂寞塵埃滿眼，夢逐孤雲縹緲，春潮帶雨，鷗迎遠漵，雁別平沙。", 
      "寒食梨花素約，腸斷處，對景暗傷嗟。", 
      "晚鐘煙寺，晨雞月店，徵褐蕭疏，破帽敧斜。", 
      "憶幾度、微吟馬上，長嘯舟中，慣踏新豐巷陌，舊酒猶香，憔悴東風自歲華。", 
      "重憶少年，櫻桃漸熟，鬆粉初黃，短楫歡呼，日日江南，煙村八九人家。"
    ], 
    "rhythmic": "西平樂慢・西平樂"
  }, 
  {
    "author": "陳允平", 
    "paragraphs": [
      "歸雁轉西樓。", 
      "薄倖音書日日收。", 
      "舊恨卻憑紅葉去，颼颼。", 
      "春水多情日夜流。", 
      "楊柳曲江頭。", 
      "煙裏青青恨不休。", 
      "九十韶光風雨半，回眸。", 
      "一片花飛一片愁。"
    ], 
    "rhythmic": "南鄉子"
  }, 
  {
    "author": "陳允平", 
    "paragraphs": [
      "嬌滴滴，聰雋在秋波。", 
      "六幅香裙拖細縠，一鉤塵襪翦輕羅。", 
      "春意動人多。", 
      "臨寶鑑，石黛拂修蛾。", 
      "燕子樓頭蝴蝶夢，桃花扇底竹枝歌。", 
      "楊柳月婆娑。"
    ], 
    "rhythmic": "望江南・憶江南"
  }, 
  {
    "author": "陳允平", 
    "paragraphs": [
      "煙漠漠，湖外綠楊堤。", 
      "滿地落花春雨後，一簾飛絮夕陽西。", 
      "樑燕落香泥。", 
      "流水恨，和淚入桃溪。", 
      "鸚鵡洲邊鸚鵡恨，杜鵑枝上杜鵑啼。", 
      "歸思越悽悽。"
    ], 
    "rhythmic": "望江南・憶江南"
  }, 
  {
    "author": "陳允平", 
    "paragraphs": [
      "自別蕭郎錦帳寒。", 
      "鳳樓日日望平安。", 
      "杏花枝上露才乾。", 
      "眉皺但嫌鈿翠墮，臂銷惟覺釧金寬。", 
      "薄情楊柳殢徵鞍。"
    ], 
    "rhythmic": "浣溪沙"
  }, 
  {
    "author": "陳允平", 
    "paragraphs": [
      "一枕華胥夢不成。", 
      "碧筒香潤玉醪傾。", 
      "日長花影過池亭。", 
      "雪藕臂寒鸚較怯，採菱歌發鷺頻驚。", 
      "白蘋洲上雨初晴。"
    ], 
    "rhythmic": "浣溪沙"
  }, 
  {
    "author": "陳允平", 
    "paragraphs": [
      "約臂金圓隱絳繒。", 
      "枕痕斜印曲花藤。", 
      "玉肌嬌軟瑩如冰。", 
      "護日簾櫳迷曉夢，舞風瓊佩弄秋聲。", 
      "倦妝鸞鑑不忺憑。"
    ], 
    "rhythmic": "浣溪沙"
  }, 
  {
    "author": "陳允平", 
    "paragraphs": [
      "寶鏡奩開素月空。", 
      "晚妝慵結繡芙蓉。", 
      "殢人嬌語更憁憁。", 
      "倦浴金蓮輕衫步，捧笙玉筍半當胸。", 
      "枕痕又露一絲紅。"
    ], 
    "rhythmic": "浣溪沙"
  }, 
  {
    "author": "陳允平", 
    "paragraphs": [
      "雙倚妝樓寶髻垂。", 
      "佩環依約下瑤池。", 
      "鬢邊斜插碧蟬兒。", 
      "不嫁東風蘇小恨，未圓明月柳娘悲。", 
      "舞休愁疊縷金衣。"
    ], 
    "rhythmic": "浣溪沙"
  }, 
  {
    "author": "陳允平", 
    "paragraphs": [
      "鬥鴨闌干燕子飛。", 
      "一堤春水漾晴暉。", 
      "女郎何處踏青歸。", 
      "生色鞋兒銷鳳穩，碧羅衫子唾花微。", 
      "後期應待牡丹時。"
    ], 
    "rhythmic": "浣溪沙"
  }, 
  {
    "author": "陳允平", 
    "paragraphs": [
      "六幅蒲帆曉渡平。", 
      "一江星斗漸西傾。", 
      "離家纔是兩三程。", 
      "浦外野花如喚客，樹頭春鳥自呼名。", 
      "五雲深處錦官城。"
    ], 
    "rhythmic": "浣溪沙"
  }, 
  {
    "author": "陳允平", 
    "paragraphs": [
      "柳底徵鞍花底車。", 
      "兩行香淚溼紅襦。", 
      "別來鶯燕已春餘。", 
      "梳洗樓臺愁獨倚，笙歌庭院醉誰扶。", 
      "捲簾閒看玉儲胥。"
    ], 
    "rhythmic": "浣溪沙"
  }, 
  {
    "author": "陳允平", 
    "paragraphs": [
      "十二珠簾繡帶垂。", 
      "柳煙迷暗楚江涯。", 
      "自攜玉笛憑丹梯。", 
      "寫恨鸞箋凝粉淚，踏青鴛襪濺金泥。", 
      "落紅深處亂鶯啼。"
    ], 
    "rhythmic": "浣溪沙"
  }, 
  {
    "author": "陳允平", 
    "paragraphs": [
      "睡起朦騰小篆香。", 
      "素紈輕度玉肌涼。", 
      "竹深荷淨少炎光。", 
      "雨過亂蟬嘶古柳，日斜雙鷺立閒塘。", 
      "更將心事自商量。"
    ], 
    "rhythmic": "浣溪沙"
  }, 
  {
    "author": "陳允平", 
    "paragraphs": [
      "眉葉顰愁，淚痕紅透蘭襟潤。", 
      "雁聲將近。", 
      "須帶平安信。", 
      "獨倚江樓，落葉風成陣。", 
      "情懷悶。", 
      "蝶隨蜂趁。", 
      "滿地黃花恨。"
    ], 
    "rhythmic": "點絳脣"
  }, 
  {
    "author": "陳允平", 
    "paragraphs": [
      "別後長亭，翠蕪寂寞分襟地。", 
      "雁書空寄。", 
      "歸夢頻東里。", 
      "一曲秋風，寫盡淵明意。", 
      "凝情際。", 
      "雨襟煙袂。", 
      "都是黃花淚。"
    ], 
    "rhythmic": "點絳脣"
  }, 
  {
    "author": "陳允平", 
    "paragraphs": [
      "分袂情懷，快風一箭輕帆舉。", 
      "暮煙雲浦。", 
      "芳草斜陽路。", 
      "輸與閒鷗，朝暮潮來去。", 
      "空凝佇。", 
      "小橋樊素。", 
      "金屋春深處。"
    ], 
    "rhythmic": "點絳脣"
  }, 
  {
    "author": "陳允平", 
    "paragraphs": [
      "鶯語愁春，海棠風裏胭脂雨。", 
      "酒懷慵舉。", 
      "閒撲亭前絮。", 
      "漠漠斜陽，截斷愁來路。", 
      "憑闌佇。", 
      "滿懷離苦。", 
      "分付樓南鼓。"
    ], 
    "rhythmic": "點絳脣"
  }, 
  {
    "author": "陳允平", 
    "paragraphs": [
      "愁厭眉峯成斂。", 
      "幾回皺、落花鈿點。", 
      "鏡裏芳容自羞見。", 
      "又黃昏，聽南樓，度更箭。", 
      "月引桐陰轉。", 
      "珠簾動、影搖花亂。", 
      "雁過西風楚天遠。", 
      "待歸來，把愁眉，印郎面。"
    ], 
    "rhythmic": "夜遊宮"
  }, 
  {
    "author": "陳允平", 
    "paragraphs": [
      "窄索樓兒傍水。", 
      "漸秋到、漁村橘裏。", 
      "薄倖江南倦遊子。", 
      "恣輕狂，戀高陽，歌酒市。", 
      "獨自簾兒底。", 
      "香羅帶、翠閒金墜。", 
      "爲惱情懷怕拈起。", 
      "對西風，搵啼紅，印窗紙。"
    ], 
    "rhythmic": "夜遊宮"
  }, 
  {
    "author": "陳允平", 
    "paragraphs": [
      "綠雲鳳髻不忺盤。", 
      "情味勝思酸。", 
      "曉色露桃煙杏，空照臉霞丹。", 
      "花漸老，徑苔閒。", 
      "錦斕斑。", 
      "怨紅一葉，流水東風，好去人間。"
    ], 
    "rhythmic": "訴衷情"
  }, 
  {
    "author": "陳允平", 
    "paragraphs": [
      "嫩寒侵帳弄微霜。", 
      "客淚不成行。", 
      "料得黃花憔悴，何日賦歸裝。", 
      "樓獨倚，漏聲長。", 
      "暗情傷。", 
      "淒涼況味，一半悲秋，一半思鄉。"
    ], 
    "rhythmic": "訴衷情"
  }, 
  {
    "author": "陳允平", 
    "paragraphs": [
      "澹澹雙蛾疏秀。", 
      "爲誰頻皺。", 
      "落花何處不春愁，料不是、因花瘦。", 
      "錦字香箋封久。", 
      "鱗鴻稀有。", 
      "舞腰銷減不禁愁，怕一似、章臺柳。"
    ], 
    "rhythmic": "一落索"
  }, 
  {
    "author": "陳允平", 
    "paragraphs": [
      "欲寄相思情苦。", 
      "倩流紅去。", 
      "滿懷寫不盡離愁，都化作、無情雨。", 
      "渺渺暮雲春樹。", 
      "澹煙橫素。", 
      "夕陽西下杜鵑啼，怨截斷、春歸處。"
    ], 
    "rhythmic": "一落索"
  }, 
  {
    "author": "陳允平", 
    "paragraphs": [
      "垂楊影下黃金屋。", 
      "東風漸、粉香熟。", 
      "恨當年、有約驂鸞速。", 
      "誤一枕、紅雲宿。", 
      "帶眼寬移腰似束。", 
      "怪何事、褪紅銷綠。", 
      "背面立秋千，羞人問、連環玉。"
    ], 
    "rhythmic": "迎春樂"
  }, 
  {
    "author": "陳允平", 
    "paragraphs": [
      "江湖十載疏狂跡。", 
      "紅塵裏、倦遊客。", 
      "駐雕鞍、問柳東風陌。", 
      "花底帽、任敧側。", 
      "斗酒百篇呼太白。", 
      "傲人世、醉中一息。", 
      "何日歸賦來，水之南、雲之北。"
    ], 
    "rhythmic": "迎春樂"
  }, 
  {
    "author": "陳允平", 
    "paragraphs": [
      "依依一樹多情柳。", 
      "都未識行人手。", 
      "對青青、共結同心就。", 
      "更共飲、旗亭酒。", 
      "褥上芙蓉鋪軟繡。", 
      "香不散、彩雲春透。", 
      "今歲又相逢，是燕子、歸來後。"
    ], 
    "rhythmic": "迎春樂"
  }, 
  {
    "author": "陳允平", 
    "paragraphs": [
      "春衫薄薄寒猶戀。", 
      "芳草連天遠。", 
      "嫩紅和露入桃腮。", 
      "柳外東邊樓閣、燕飛來。", 
      "霓裳一曲憑誰按。", 
      "錯□□重看。", 
      "金虯閒暖麝檀煤。", 
      "銀燭替人垂淚、共心灰。"
    ], 
    "rhythmic": "虞美人"
  }, 
  {
    "author": "陳允平", 
    "paragraphs": [
      "夕陽樓上都憑遍。", 
      "柳下風吹面。", 
      "強搴羅袖倚重門。", 
      "懶傍玉臺鸞鏡、暗塵昏。", 
      "離情脈脈如飛絮。", 
      "此恨憑誰語。", 
      "一天明月一江雲。", 
      "雲外月明、應照鳳樓人。"
    ], 
    "rhythmic": "虞美人"
  }, 
  {
    "author": "陳允平", 
    "paragraphs": [
      "疏林遠帶寒山小。", 
      "月落霜天曉。", 
      "棹歌初發浦煙中。", 
      "自嘆疏狂蹤跡、似萍蓬。", 
      "江邊衰柳迷津堠。", 
      "歸興濃於酒。", 
      "斷煙流水自寒塘。", 
      "十里蒹葭、鷗鷺兩三雙。"
    ], 
    "rhythmic": "虞美人"
  }, 
  {
    "author": "陳允平", 
    "paragraphs": [
      "彩雲別後房櫳悄。", 
      "愁立西風曉。", 
      "倚闌無語對黃花。", 
      "惆悵玉郎應在、楚江涯。", 
      "鈿箏空貯芳塵滿。", 
      "寂寞朱弦斷。", 
      "夜來一點帳前燈。", 
      "頻吐銀花雙燼、照羅屏。"
    ], 
    "rhythmic": "虞美人"
  }, 
  {
    "author": "陳允平", 
    "paragraphs": [
      "玉奩香細流蘇暖。", 
      "寒日花梢短。", 
      "翠羅塵暗縷金銷。", 
      "□□東□華屋、自藏嬌。", 
      "當時攜手鴛鴦徑。", 
      "一笑薔薇影。", 
      "如今眉黛鎮愁封。", 
      "欲問歸期消息、望賓鴻。"
    ], 
    "rhythmic": "虞美人"
  }, 
  {
    "author": "陳允平", 
    "paragraphs": [
      "金閨平帖被青青。", 
      "寶街球路綾。", 
      "曉風吹枕淚成冰。", 
      "梅梢霜露零。", 
      "金鴨暖，寶薰騰。", 
      "晴窗粘凍蠅。", 
      "夢魂空趁斷雲行。", 
      "江山千里程。"
    ], 
    "rhythmic": "醉桃源・阮郎歸"
  }, 
  {
    "author": "陳允平", 
    "paragraphs": [
      "青青楊柳拂堤沙。", 
      "溪頭沽酒家。", 
      "吟成醉筆走龍蛇。", 
      "春風雙鬢華。", 
      "歌楚女，舞吳娃。", 
      "輕煙籠翠霞。", 
      "倦春嬌困寶釵斜。", 
      "綠垂雲髻鴉。"
    ], 
    "rhythmic": "醉桃源・阮郎歸"
  }, 
  {
    "author": "陳允平", 
    "paragraphs": [
      "百媚春風面。", 
      "鳳簫催、綠麼舞遍。", 
      "玉鸞釵、半溜烏雲亂。", 
      "悄疑是、夢中見。", 
      "曲嘆弓彎袖斂。", 
      "繡芙蓉、香塵未斷。", 
      "買一笑、千金拼。", 
      "共醉倚、畫屏暖。"
    ], 
    "rhythmic": "鳳來朝"
  }, 
  {
    "author": "陳允平", 
    "paragraphs": [
      "鬢蟬似羽。", 
      "輕紈低映嬌嫵。", 
      "憑闌看花，仰蜂粘絮。", 
      "春未許。", 
      "寶箏閒玉柱。", 
      "東風暮。", 
      "武陵溪上路。", 
      "娉婷婀娜。", 
      "劉郎依約曾遇。", 
      "鴛儔鳳侶。", 
      "重記相逢處。", 
      "雲隔陽臺雨。", 
      "花解語。", 
      "舊夢還記否。"
    ], 
    "rhythmic": "垂絲釣"
  }, 
  {
    "author": "陳允平", 
    "paragraphs": [
      "芳草渡。", 
      "漸迤邐分飛，鴛儔鳳侶。", 
      "灑一枝香淚，梨花寂寞春雨。", 
      "惜別情思苦。", 
      "匆匆深盟訴。", 
      "翠浪遠，六幅蒲帆，縹緲東去。", 
      "遠顧。", 
      "夕陽冉冉，恨逐潮回南浦路。", 
      "漫空念、歸來燕子，雙棲舊庭戶。", 
      "市橋細柳，尚不減、少年張緒。", 
      "漸瘦損，懶照秦鸞對舞。"
    ], 
    "rhythmic": "芳草渡・系裙腰"
  }, 
  {
    "author": "陳允平", 
    "paragraphs": [
      "金谷園林錦繡香。", 
      "踏青挑菜又相將。", 
      "鳳台人遠，離思入三湘。", 
      "花著雨添紅粉重，柳隨風曳碧絲長。", 
      "薄情鸞燕，春去怎商量。"
    ], 
    "rhythmic": "相思引"
  }, 
  {
    "author": "胡仲弓", 
    "paragraphs": [
      "蛾黛淺。", 
      "只爲晚寒妝懶。", 
      "潤逼鏡鸞紅霧滿。", 
      "額花留半面。", 
      "漸次梅花開遍。", 
      "花外行人已遠。", 
      "欲寄一枝嫌夢短。", 
      "溼雲和恨翦。"
    ], 
    "rhythmic": "謁金門"
  }, 
  {
    "author": "施嶽", 
    "paragraphs": [
      "翠鰲涌出滄溟，影橫棧壁迷煙墅。", 
      "樓臺對起，闌干重憑，山川自古。", 
      "樑苑平蕪，汴堤疏柳，幾番晴雨。", 
      "看天低四遠，江空萬里，登臨處、分吳楚。", 
      "兩岸花飛絮舞。", 
      "度春風、滿城簫鼓。", 
      "英雄暗老，昏潮曉汐，歸帆過艫。", 
      "淮水東流，塞雲北渡，夕陽西去。", 
      "正淒涼望極，中原路杳，月來南浦。"
    ], 
    "rhythmic": "水龍吟"
  }, 
  {
    "author": "施嶽", 
    "paragraphs": [
      "水遙花瞑。", 
      "隔岸炊煙冷。", 
      "十里垂楊搖嫩影。", 
      "宿酒和愁都醒。"
    ], 
    "rhythmic": "清平樂"
  }, 
  {
    "author": "施嶽", 
    "paragraphs": [
      "雲容冱雪，暮色添寒，樓臺共臨眺。", 
      "翠叢深窅。", 
      "無人處、數蕊弄春猶小。", 
      "幽姿謾好。", 
      "遙相望、含情一笑。", 
      "花解語，因甚無言，心事應難表。", 
      "莫待牆陰暗老。", 
      "稱琴邊月夜，笛裏霜曉。", 
      "護香須早。", 
      "東風度、咫尺畫闌瓊沼。", 
      "歸來夢繞。", 
      "歌雲墜、依然驚覺。", 
      "想恁時，小几銀屏冷未了。"
    ], 
    "rhythmic": "解語花"
  }, 
  {
    "author": "施嶽", 
    "paragraphs": [
      "畫舸西泠落，佔柳陰花影，芳意如織。", 
      "小楫衝波，度麴塵扇底，粉香簾隙。", 
      "岸轉斜陽隔。", 
      "又過盡、別船簫笛。", 
      "傍斷橋、翠繞紅圍，相對半篙晴色。", 
      "頃刻。", 
      "千山暮碧。", 
      "向沽酒樓前，猶系金勒。", 
      "乘月歸來，正梨花夜縞，海棠煙幕。", 
      "院宇明寒食。", 
      "醉乍醒、一庭春寂。", 
      "任滿身、露溼東風，欲眠未得。"
    ], 
    "rhythmic": "曲遊春"
  }, 
  {
    "author": "施嶽", 
    "paragraphs": [
      "柳花白。", 
      "飛入青煙巷陌。", 
      "憑高處，愁鎖斷橋，十里東風正無力。", 
      "西湖路咫尺。", 
      "猶阻仙源信息。", 
      "傷心事，還似去年，中酒懨懨度寒食。", 
      "閒窗掩春寂。", 
      "但粉指留紅，茸唾凝碧。", 
      "歌塵不散蒙香澤。", 
      "念鸞孤金鏡，雁空瑤瑟。", 
      "芳時涼夜盡怨憶。", 
      "夢魂省難覓。", 
      "鱗鴻，渺蹤跡。", 
      "縱羅帕親題，錦字誰織。", 
      "緘情慾寄重城隔。", 
      "又流水斜照，倦簫殘笛。", 
      "樓臺相望，對暮色，恨無極。"
    ], 
    "rhythmic": "蘭陵王", 
    "tags": [
      "西湖"
    ]
  }, 
  {
    "author": "施嶽", 
    "paragraphs": [
      "玉宇薰風，寶階明月，翠叢萬點晴雪。", 
      "煉霜不就，散廣寒霏屑。", 
      "採珠蓓、綠萼露滋，嗔銀豔、小蓮冰潔。", 
      "花痕在，纖指嫩痕，素英重結。", 
      "枝頭香未絕。", 
      "還是過中秋，丹桂時節。", 
      "醉鄉冷境，怕翻成消歇。", 
      "玩芳味、春焙旋薰。", 
      "貯穠韻、水沉頻爇。", 
      "堪憐處，輸與夜涼睡蝶。"
    ], 
    "rhythmic": "步月"
  }, 
  {
    "author": "薛夢桂", 
    "paragraphs": [
      "單衣乍著。", 
      "滯寒更傍東風作。", 
      "珠簾壓定銀鉤索。", 
      "雨弄新晴，輕旋玉塵落。", 
      "花脣巧借妝紅約。", 
      "嬌羞才放三分萼。", 
      "樽前不用多評泊。", 
      "春淺春深，都向杏梢覺。"
    ], 
    "rhythmic": "醉落魄・一斛珠"
  }, 
  {
    "author": "薛夢桂", 
    "paragraphs": [
      "碧筒新展綠蕉芽。", 
      "黃露灑榴花。", 
      "蘸煙染就，和雲捲起，秋水人家。", 
      "只因一朵芙蓉月，生怕黛簾遮。", 
      "燕銜不去，雁飛不到，愁滿天涯。"
    ], 
    "rhythmic": "眼兒媚"
  }, 
  {
    "author": "薛夢桂", 
    "paragraphs": [
      "薔薇花謝去。", 
      "更無情、連夜送春風雨。", 
      "燕子呢喃，似念人憔悴，往來朱戶。", 
      "漲綠煙深，早零落、點池萍絮。", 
      "暗憶年華，羅帳分釵，又驚春暮。", 
      "芳草悽迷徵路。", 
      "待去也，還將畫輪留住。", 
      "縱使重來，怕粉容銷膩，卻羞郎覷。", 
      "細數盟言猶在，悵青樓何處。", 
      "綰盡垂楊，爭似相思寸縷。"
    ], 
    "rhythmic": "三姝媚"
  }, 
  {
    "author": "薛夢桂", 
    "paragraphs": [
      "柳映疏簾花映林。", 
      "春光一半幾銷魂。", 
      "新詩未了枕先溫。", 
      "燕子說將千萬恨，海棠開到二三分。", 
      "小窗銀燭又黃昏。"
    ], 
    "rhythmic": "浣溪紗・浣溪沙"
  }, 
  {
    "author": "潘希白", 
    "paragraphs": [
      "戲馬臺前，採花籬下，問歲華、還是重九。", 
      "恰歸來、南山翠色依舊。", 
      "簾櫳昨夜聽風雨，都不似、登歸時候。", 
      "一片宋玉情懷，十分衛郎清瘦。", 
      "紅萸佩、空對酒。", 
      "砧杆動微寒，暗欺羅袖。", 
      "秋已無多，早是敗荷衰柳。", 
      "強整帽檐敧側，曾經向、天涯搔首。", 
      "幾回憶、故國蓴鱸，霜前雁後。"
    ], 
    "rhythmic": "大有", 
    "tags": [
      "宋詞三百首"
    ]
  }, 
  {
    "author": "文及翁", 
    "paragraphs": [
      "一勺西湖水。", 
      "渡江來、百年歌舞，百年酣醉。", 
      "回首洛陽花世界，煙渺黍離之地。", 
      "更不復、新亭墜淚。", 
      "簇樂紅妝搖畫艇，問中流、擊楫誰人是。", 
      "千古恨，幾時洗。", 
      "餘生自負澄清志。", 
      "更有誰、磻溪未遇，傳嚴未起。", 
      "國事如今誰倚仗，衣帶一江而已。", 
      "便都道、江神堪恃。", 
      "借問孤山林處士，但掉頭、笑指梅花蕊。", 
      "天下事，可知矣。"
    ], 
    "rhythmic": "賀新郎", 
    "tags": [
      "西湖"
    ]
  }, 
  {
    "author": "文及翁", 
    "paragraphs": [
      "朗吟飛過。"
    ], 
    "rhythmic": "失調名"
  }, 
  {
    "author": "李珏", 
    "paragraphs": [
      "楓葉濃於染。", 
      "秋正老、江上征衫寒淺。", 
      "又是秦鴻過，霽煙外，寫出離愁幾點。", 
      "年來歲去，朝生暮落，人似吳潮展轉。", 
      "怕聽陽關曲，奈短笛喚起，天涯情遠。", 
      "雙屐行春，扁舟嘯晚。", 
      "憶昔鷗湖鶯苑。", 
      "鶴帳梅花屋，霜月後、記把山扉牢掩。", 
      "惆悵明朝何處，故人相望，但碧雲半斂。", 
      "定蘇堤、重來時候，芳草如翦。"
    ], 
    "rhythmic": "擊梧桐"
  }, 
  {
    "author": "李珏", 
    "paragraphs": [
      "故人知健否，又過了、一番秋。", 
      "記十載心期，暮苔茅屋，杜若芳洲。", 
      "天遙夢飛不到，但滔滔、歲月水東流。", 
      "南浦春波舊別，西山暮雨新愁。", 
      "吳鉤。", 
      "光透黑貂裘。", 
      "客思晚悠悠。", 
      "更何處相逢，殘更聽雁，落日呼鷗。", 
      "滄江白雲無數，約他年、攜手上扁舟。", 
      "鴉陣不知人意，黃昏飛向城頭。"
    ], 
    "rhythmic": "木蘭花慢"
  }, 
  {
    "author": "鍾過", 
    "paragraphs": [
      "東風又送酴醿信。", 
      "早吹得、愁成潘鬢。", 
      "花開猶似十年前，人不似、十年前俊。", 
      "水邊珠翠香成陣。", 
      "也消得、燕窺鶯認。", 
      "歸來沉醉月朦朧，覺花氣、滿襟猶潤。"
    ], 
    "rhythmic": "步蟾宮"
  }, 
  {
    "author": "譚方平", 
    "paragraphs": [
      "富貴在何許，五十已平頭。", 
      "人生得失且笑，休遣兩眉愁。", 
      "管甚輪雲世變，管甚風波世態，沙渚且盟鷗。", 
      "止即儘教止，流即儘教流。", 
      "田坷秫，山可簌，又何求。", 
      "問天只覓窮健，遊戲八千秋。", 
      "好對梅花如粉，細剪燭花如豆，不改舊時遊。", 
      "翠袖更能舞，騎鶴上揚州。"
    ], 
    "rhythmic": "水調歌頭"
  }, 
  {
    "author": "馬廷鸞", 
    "paragraphs": [
      "把酒對湘浦，獨吊大夫醒。", 
      "當年皇覽初度，飲露更餐英。", 
      "服以高冠長佩，扈以江蘺薜芷，御氣獨乘清。", 
      "誰意椒蘭輩，從臾武關盟。", 
      "哭東門，哀郢路，悄無寧。", 
      "人世紛紛起滅，遺臭與留馨。", 
      "一笑還遊輕舉，三嘆道長世短，晦朔自秋春。", 
      "洗眼看物變，朝菌共靈椿。"
    ], 
    "rhythmic": "水調歌頭"
  }, 
  {
    "author": "馬廷鸞", 
    "paragraphs": [
      "老夫耄矣，怪新年頓爾，□衰俱現。", 
      "排悶篇詩，澆愁盞酒，自讀離騷自勸。", 
      "長安日遠。", 
      "悵舊國禾宮，故侯瓜畹。", 
      "風景不殊，江濤如此世緣淺。", 
      "莫莫休休□□，□□乾坤毀，幽懷無限。", 
      "弱羽填波，輕裝浮海，其奈滄溟瀲灩。", 
      "年華婉娩。", 
      "況六十平頭，底須頑健。", 
      "戲唱高詞，作還丹九轉。"
    ], 
    "rhythmic": "齊天樂"
  }, 
  {
    "author": "馬廷鸞", 
    "paragraphs": [
      "楊柳依依，我生之辰，與公共之。", 
      "嘆嫋娜章臺，歌翻輕吹，飄零灞岸，影弄斜暉。", 
      "花萼樓深，靈和殿古，人自淒涼柳自垂。", 
      "相逢處，記吾儂墜地，嘉定明時。", 
      "何須夢得君知。", 
      "便穩道人生七十稀。", 
      "笑桓大將軍，枝條如此，陶潛處士，門巷歸兮。", 
      "幾陣花飛，一池萍碎，又向先生把壽卮。", 
      "年年好，祝東風萬樓，老翠雲齊。"
    ], 
    "rhythmic": "沁園春"
  }, 
  {
    "author": "馬廷鸞", 
    "paragraphs": [
      "老子早知退，鷗鷺未盟寒。", 
      "癡頑逾六望七，寧以壽爲歡。", 
      "風有黍離傷咽，雅有蓼莪憔悴，使我不能餐。", 
      "更把南陔讀，淚落廣陵瀾。", 
      "踏峨峯，騰華頂，臥王宮。", 
      "青山與汝卒歲，紫茹可登盤。", 
      "乞得白翁歸處，莫學緇郎更誤，危夢倚欄干。", 
      "多謝長生曲，顏面怕人看。"
    ], 
    "rhythmic": "水調歌頭"
  }, 
  {
    "author": "馬廷鸞", 
    "paragraphs": [
      "東晉纖兒撞壞，桑令人間受禍。"
    ], 
    "rhythmic": "失調名"
  }, 
  {
    "author": "李仁本", 
    "paragraphs": [
      "飛翠蓋，走籃輿。", 
      "亂山千疊爲先驅。", 
      "洞天迎目深且窈，滿耳天風吹步虛。"
    ], 
    "rhythmic": "桂殿秋"
  }, 
  {
    "author": "李仁本", 
    "paragraphs": [
      "巑獸石，錯虯鬆。", 
      "黛嵐終日下天風。", 
      "杖藜攜我恣遙望，縹緲霓裳飛碧空。"
    ], 
    "rhythmic": "桂殿秋"
  }, 
  {
    "author": "李仁本", 
    "paragraphs": [
      "金帶重，紫袍寬。", 
      "到頭不似羽衣閒。", 
      "君王若許供香火，神武門前早掛冠。"
    ], 
    "rhythmic": "桂殿秋"
  }, 
  {
    "author": "謝枋得", 
    "paragraphs": [
      "十五年來，逢寒食節，皆在天涯。", 
      "嘆雨濡露潤，還思宰柏，風柔日媚，羞看飛花。", 
      "麥飯紙錢，只雞斗酒，幾誤林間噪喜鴉。", 
      "天笑道，此不由乎我，也不由他。", 
      "鼎中煉熟丹砂。", 
      "把紫府清都作一家。", 
      "想前人鶴馭，常遊絳闕，浮生蟬蛻，豈戀黃沙。", 
      "帝命守墳，王令修墓，男子正當如是邪。", 
      "又何必，待過家上冢，畫錦榮華。"
    ], 
    "rhythmic": "沁園春"
  }, 
  {
    "author": "莫起炎", 
    "paragraphs": [
      "法在先天，玄妙處、無言可說。", 
      "其要在、守乎中正，靈臺瑩徹。", 
      "太極神居黃谷內，先天氣在玄關穴。", 
      "寂然不動感而通，憑剛烈。", 
      "運風雷，祈雨雪。", 
      "役鬼神，驅妖孽。", 
      "只此是、非咒非符非罡訣。", 
      "寂定神歸元谷府，功成行滿仙班列。", 
      "玩太虛、穩穩駕祥雲，朝金闕。"
    ], 
    "rhythmic": "滿江紅"
  }, 
  {
    "author": "牟巘", 
    "paragraphs": [
      "山城如斗大，君肯爲、兩年留。", 
      "問讀易堂前，け然松竹，留得君不。", 
      "天邊乍傳消息，趁春風、歸侍翠雲裘。", 
      "留取去思無限，江離香滿汀洲。", 
      "不妨無蟹有監州。", 
      "臭味喜相投。", 
      "怪底事朝來，驪歌催唱，喚起離愁。", 
      "羨君戲衫脫卻，一身輕、無事也無憂。", 
      "昨夜夢隨杖履，道林嶽林同遊。"
    ], 
    "rhythmic": "木蘭花慢"
  }, 
  {
    "author": "牟巘", 
    "paragraphs": [
      "平分敏手。", 
      "更覺山城小。", 
      "聊岸幘，時舒嘯。", 
      "當年湓浦月，偏照香山老。", 
      "頭未白，而今半百才逾九。", 
      "共說東園好。", 
      "問春餘多少。", 
      "紅藥晚，金沙早。", 
      "花須風日耐，人看功名久。", 
      "催洗盞，對花一笑爲君壽。"
    ], 
    "rhythmic": "千秋歲"
  }, 
  {
    "author": "牟巘", 
    "paragraphs": [
      "鳩杖龐眉鶴髮仙。", 
      "詩中有史筆如椽。", 
      "愛蓮自是平生趣，吟到梅花晚更堅。", 
      "珍九鼎，食萬錢。", 
      "誰如有子采衣鮮。", 
      "蜀陳舊事君須記，貴盛還當具慶年。"
    ], 
    "rhythmic": "鷓鴣天"
  }, 
  {
    "author": "牟巘", 
    "paragraphs": [
      "病枕逢逢驚曉鼓。", 
      "那堪送客江頭路。", 
      "莫唱驪駒催客去。", 
      "風又雨。", 
      "花飛一片愁千縷。", 
      "折柳悽然無勝語。", 
      "加餐更把篝衣護。", 
      "泥滑籃輿須穩度。", 
      "雲飛處。", 
      "親闈安問應旁午。"
    ], 
    "rhythmic": "漁家傲"
  }, 
  {
    "author": "牟巘", 
    "paragraphs": [
      "表海歸來後，眠食喜清安。", 
      "身輕於鵠，上下山北與山南。", 
      "何必交梨火棗，自是霜筠雪柏，歲晚越堅完。", 
      "摩詰本無病，微笑指蒲團。", 
      "天有意，留一老，殿諸賢。", 
      "平生出處何似，試把二蘇看。", 
      "惟有黃門最貴，況是龐眉壽□，九秩閱人間。", 
      "持此爲公壽，即是壽元元。"
    ], 
    "rhythmic": "水調歌頭"
  }, 
  {
    "author": "牟巘", 
    "paragraphs": [
      "山之天目，蔚苕嶢、第一最佳泉石。", 
      "見說老龍高臥處，正擁深深寒碧。", 
      "獨閟雲扉，人思霖雨，未許無心出。", 
      "蒼崖赤子，而今誰爲蘇息。", 
      "昨夜涼透西風，玉繩晚澹，喜見歸鴻入。", 
      "十二虛皇凝佇久，飛下陸離宸畫。", 
      "繡卣使名，洪樞銜位，催綴新班立。", 
      "旗常婀娜，要陪沙路清蹕。"
    ], 
    "rhythmic": "念奴嬌"
  }, 
  {
    "author": "牟巘", 
    "paragraphs": [
      "雲擁油幢碧。", 
      "眷蓬萊、宿緣一紀，竟須公出。", 
      "上界清高仙地位。", 
      "耿耿爲民還切。", 
      "此自是、平生願力。", 
      "雨後新飆涼如濯，喜湖山、千里皆生色。", 
      "便乘此，問閶闔。", 
      "殷勤好與摩銅狄。", 
      "炯精神、依然未老，鶴標龜息。", 
      "造物生賢非無意，偏近中元時節。", 
      "試記取、平園萊國。", 
      "況有盤洲當家樣，酉年秋、拾級升樞極。", 
      "繼盛事，看今日。"
    ], 
    "rhythmic": "賀新郎"
  }, 
  {
    "author": "牟巘", 
    "paragraphs": [
      "七莢新春，問底事、以人爲日。", 
      "記貞觀、鄭公恰至，名因人得。", 
      "況是今朝生上相，老天著意尤端的。", 
      "便喚爲、人日豈徒哉，公人傑。", 
      "宇宙要，公扶植。", 
      "善類要，公收拾。", 
      "願我公千歲，長陪丹極。", 
      "山立揚休人正健，耐寒綵勝篸華髮。", 
      "看年年、天際不曾陰，真奇特。"
    ], 
    "rhythmic": "滿江紅"
  }, 
  {
    "author": "牟巘", 
    "paragraphs": [
      "叔父茅封貴，先帝棣華親。", 
      "平生爲善最樂，夙德宛天人。", 
      "玉葉金枝方茂，瑤沼丹壺如畫，光景鎮長新。", 
      "五福一日壽，萬象總皆春。", 
      "正秋分，記初度，紱纏麟。", 
      "傳宣來自絳闕，瑞採蔚輪囷。", 
      "樂有鈞天九奏，尊有仙家九醞，翠釜紫駝珍。", 
      "笑把南山指，還以祝嚴宸。"
    ], 
    "rhythmic": "水調歌頭"
  }, 
  {
    "author": "徐理", 
    "paragraphs": [
      "暮霞紅映沼。", 
      "恨柳枝疏瘦，不禁風攪。", 
      "投林數歸鳥。", 
      "更枯莖敲荻，糝紅堆蓼。", 
      "江寒浪小。", 
      "雁來多、音書苦少。", 
      "試看盡，水邊紅葉，不見有詩流到。", 
      "煩惱。", 
      "憑闌人去，枕水亭空，路遙天杳。", 
      "情深恨渺。", 
      "無計訴與伊道。", 
      "漏聲催，門外霜清風細，月色今霄最好。", 
      "怎割捨，美景良時，等閒睡了。"
    ], 
    "rhythmic": "瑞鶴仙"
  }, 
  {
    "author": "吳季子", 
    "paragraphs": [
      "正淡煙疏雨，梅子黃時，清和天氣。", 
      "阿母當年，暫輟瑤池會。", 
      "霞帔星冠，霓旌羽纛，下碧霄雲際。", 
      "恰與瞿曇，同時共日，降人間世。", 
      "裼寢開祥，斑衣祝壽，一種靈椿，兩枝仙桂。", 
      "滿引玻璃，且向今霄醉。", 
      "待看階庭，藍袍交映，奉板輿遊戲。", 
      "到得蟠桃，熟時歸去，已三千歲。"
    ], 
    "rhythmic": "醉蓬萊"
  }, 
  {
    "author": "吳季子", 
    "paragraphs": [
      "雪羅初試，過賜衣時節，才三四日。", 
      "記得延陵公子宅，麟角當年新紱。", 
      "半刺名家，一經奧學，是青雲人物。", 
      "如何華髮，蒲輪未聘遺逸。", 
      "問訊怨鶴驚猿，不妨俱隱，且逍遙丈室。", 
      "有子傳家經可教，況有東皋種秫。", 
      "醉裏乾坤，閒中日月，便是長生術。", 
      "瑤池宴後，剩看幾度桃實。"
    ], 
    "rhythmic": "念奴嬌"
  }, 
  {
    "author": "何夢桂", 
    "paragraphs": [
      "人間六月。", 
      "好是王母瑤池，吹下冰雪。", 
      "一片清涼，仙界蕊宮珠闕。", 
      "金猊水沉未冷，看瑤階、九開蓂莢。", 
      "尚記得，那年時手種，蟠桃千葉。", 
      "庭下阿兒癡絕。", 
      "爭戲舞、綠袍環玦。", 
      "笑捧金卮，滿砌蘭芽初茁。", 
      "七十古來稀有，且高歌、萬事休說。", 
      "天未老，尚看他、兒輩事業。"
    ], 
    "rhythmic": "聲聲慢"
  }, 
  {
    "author": "何夢桂", 
    "paragraphs": [
      "對芙蓉峯曉，雪初消、雲□靄煙霏。", 
      "是阿誰壽母，紫鸞笙裏，玉液瓊枝。", 
      "元是雲翹仙子，珥節度瑤池。", 
      "手種碧蓮子，長記年時。", 
      "此地神仙宮闕，幾花封玉誥，金帔霞衣。", 
      "但壽星堂上，七十古來稀。", 
      "捧壽觴、莫辭滿飲，願年年、對鶴髮蛾眉。", 
      "年年有，麻姑麟脯，王母玄梨。"
    ], 
    "rhythmic": "八聲甘州"
  }, 
  {
    "author": "何夢桂", 
    "paragraphs": [
      "對千峯未曉，聽西風、吹角下譙樓。", 
      "擁貔貅千騎，旌□十里，送客芳洲。", 
      "曾是燈棋月柝，贊畫坐清油。", 
      "折盡長亭柳，莫系行舟。", 
      "憶昔相逢何處，看飛鴻雪跡，休更回頭。", 
      "百年心事，長逐水東流。", 
      "願君如游龍萬里，我如雲、終泊此林丘。", 
      "相思夢，明年雁到，尚訊南州。"
    ], 
    "rhythmic": "八聲甘州"
  }, 
  {
    "author": "何夢桂", 
    "paragraphs": [
      "燕子芹乾，龍孫籜老，綠陰深鎖林塘。", 
      "午風庭院，人試薄羅裳。", 
      "數盡落紅飛絮，摘青梅、煮酒初嘗。", 
      "重門靜，一簾疏雨，消盡水沉香。", 
      "把當年團扇，恩情猶在，未是相忘。", 
      "笑衰翁鬢髮，早已蒼蒼。", 
      "說與乘鸞綵女，看世間、多少炎涼。", 
      "都休怨，百年一夢，且共醉霞觴。"
    ], 
    "rhythmic": "滿庭芳"
  }, 
  {
    "author": "何夢桂", 
    "paragraphs": [
      "夜月樓臺，夕陽庭院。", 
      "都將前事思量遍。", 
      "當初識面待尋常，爭知識後情如線。", 
      "只怕梅梢，參橫鬥轉。", 
      "催人歸去天涯遠。", 
      "斷腸當在別離時，未曾說著腸先斷。"
    ], 
    "rhythmic": "踏莎行"
  }, 
  {
    "author": "何夢桂", 
    "paragraphs": [
      "記年時、人人何處，長亭曾共尊酒。", 
      "酒闌歸去行人遠，折不盡長亭柳。", 
      "漸白首。", 
      "待把酒送君，恰又清明後。", 
      "青條似舊。", 
      "問江北江南，離愁如我，還更有人否。", 
      "留不住，強把蔬盤瀹韭。", 
      "行舟又報潮候。", 
      "風急岸花飛盡也，一曲啼紅滿袖。", 
      "春波皺。", 
      "青草外，人間此恨年年有。", 
      "留連握手。", 
      "嘆人世相逢，百年歡笑，能得幾回又。"
    ], 
    "rhythmic": "摸魚兒"
  }, 
  {
    "author": "何夢桂", 
    "paragraphs": [
      "把人間、古今勳業，一時都付杯酒。", 
      "青山行遍人華髮，老盡門前青柳。", 
      "試回首。", 
      "記曉雨征衫，又過年時候。", 
      "相逢故舊。", 
      "浪說南樓北，亭花縱好、能似少年否。", 
      "還自笑，應是山林厭韭。", 
      "忘卻兒童迎候。", 
      "興來謾學長沙舞，要舞更無長袖。", 
      "眉休皺。", 
      "歡笑外，風濤世上時時有。", 
      "共君握手。", 
      "且盡日尊前，相拌一醉，醉後明朝又。"
    ], 
    "rhythmic": "摸魚兒"
  }, 
  {
    "author": "何夢桂", 
    "paragraphs": [
      "避暑林塘。", 
      "數元戎小隊，一簇紅妝。", 
      "旌□雲影動，簾幕水沉香。", 
      "金縷徹，玉肌涼。", 
      "慢拍舞輕揚。", 
      "更一般，輕弦細管，孤竹空桑。", 
      "風姨昨夜癡狂。", 
      "向華峯吹落，雲錦天裳。", 
      "波神藏不得，散作滿池芳。", 
      "移彩鷁，柳陰傍。", 
      "拚一醉淋浪。", 
      "向晚來、歌闌飲散，月在紗窗。"
    ], 
    "rhythmic": "意難忘"
  }, 
  {
    "author": "何夢桂", 
    "paragraphs": [
      "留春不住。", 
      "又早是清明，楊花飛絮。", 
      "杜宇聲聲，黃昏庭院，那更半簾風雨。", 
      "勸春且休歸去。", 
      "芳草天涯無路。", 
      "悄無語。", 
      "倚闌干立盡，落紅無數。", 
      "誰訴。", 
      "長門事，記得當年，曾趁梨園舞。", 
      "霓羽香消，梁州聲歇，昨夢轉頭今古。", 
      "金屋玉樓何在，尚有花鈿塵土。", 
      "君不顧。", 
      "怕傷心，休上危樓高處。"
    ], 
    "rhythmic": "喜遷鶯"
  }, 
  {
    "author": "何夢桂", 
    "paragraphs": [
      "十月江南風信早，梅枝早閟先春。", 
      "田園剩得老來身。", 
      "浪言陶處士，猶是晉朝臣。", 
      "人道革爻居四九，誰知數在邅迍。", 
      "明年五十志當伸。", 
      "低頭羞老婦，且結會稽盟。"
    ], 
    "rhythmic": "臨江仙"
  }, 
  {
    "author": "何夢桂", 
    "paragraphs": [
      "春色三分，怎禁得、幾番風力。", 
      "又早見、亭臺綠水，柳搖金色。", 
      "滿眼春愁無著處，知心惟有幽禽識。", 
      "望青山、目斷夕陽邊，孤雲隔。", 
      "琴酒我，成三一。", 
      "湖外舫，山頭屐。", 
      "且莫教春去，亂紅堆積。", 
      "記得年時陪宴賞，重門深處桃花碧。", 
      "待修書、欲寄楚天遙，無行客。"
    ], 
    "rhythmic": "滿江紅"
  }, 
  {
    "author": "何夢桂", 
    "paragraphs": [
      "傷離別。", 
      "江南雁斷音書絕。", 
      "音書絕。", 
      "兩行珠淚，寸腸千結。", 
      "傷心長記中秋節。", 
      "今年還似前年月。", 
      "前年月。", 
      "那知今夜，月圓人缺。"
    ], 
    "rhythmic": "憶秦娥"
  }, 
  {
    "author": "何夢桂", 
    "paragraphs": [
      "猶記春風庭院，柳陰深鎖簾帷。", 
      "東君去後雨絲絲。", 
      "空認紫騮嘶處。", 
      "夢斷簫臺無據，十年往事休追。", 
      "忽然拈起舊來書。", 
      "依舊長亭雙淚。"
    ], 
    "rhythmic": "西江月"
  }, 
  {
    "author": "何夢桂", 
    "paragraphs": [
      "吹斷笙簫春夢寒。", 
      "倚樓思往事，淚偷彈。", 
      "別時容易見時難。", 
      "相看處，惟有玉連環。", 
      "人在萬重山。", 
      "近來應不似，舊時顏。", 
      "重門深院柳陰間。", 
      "曾攜手，休去倚危闌。"
    ], 
    "rhythmic": "小重山"
  }, 
  {
    "author": "何夢桂", 
    "paragraphs": [
      "光嶽儲精，宇宙呈祥，鍾英俊材。", 
      "想春秋夾谷，前生夫子，婆娑南贍，見在如來。", 
      "龍角標辰，蟾胎楸檬巧緲ｓ細櫪錚炊菸瑁郝刑āＶ刂睾檬孿啻摺１愣園鴉品庾檬倮８腹釕希珂蛐澹腹孟攏は芬呂場Ｗ蛞寡兀追臧⒛福捏刺姨沂莢浴Ｈ輳嶙櫻晁晗僞"
    ], 
    "rhythmic": "沁園春"
  }, 
  {
    "author": "何夢桂", 
    "paragraphs": [
      "睡起紗窗，問春信、幾番風候。", 
      "待去做、踏青鞋履，懶拈纖手。", 
      "塵滿翠微低ぢ葉，離愁推去來還又。", 
      "把菱花、獨對淚闌干，羞蓬首。", 
      "回鸞子，空懷袖。", 
      "金縷曲，無心奏。", 
      "記碧桃花下，夜參橫鬥。", 
      "六幅羅裙香凝處，痕痕都是尊前酒。", 
      "到如今、腸斷怕回頭，長門柳。"
    ], 
    "rhythmic": "滿江紅"
  }, 
  {
    "author": "何夢桂", 
    "paragraphs": [
      "袞衣繡裳，彤弓盧矢，山西將門。", 
      "自雪嶺蓬婆，夷成坦道，炎州蜓獠，剗去連營。", 
      "吳越兒童，江淮草木，七見元戎識姓名。", 
      "爭知道，這一隅斗大，尚借麾旌。", 
      "西風吹下天聲。", 
      "看萬騎貔貅入井陘。", 
      "彼山棚魍魎，雷霆震擊，海瀕赤子，天日開明。", 
      "事業方來，乾坤無盡，千古英雄不偶生。", 
      "從茲去，看雲臺翼軫，麟閣丹青。"
    ], 
    "rhythmic": "沁園春"
  }, 
  {
    "author": "何夢桂", 
    "paragraphs": [
      "倚窗閒嗅梅花，霜風入袖寒初透。", 
      "吾年如此，年年十月，見梅如舊。", 
      "白髮青衫，蒼頭玄鶴，花前尊酒。", 
      "問梅花與我，是誰瘦絕，正風雨、年時候。", 
      "不怕參橫月落，怕人生、芳盟難又。", 
      "高樓何處，寒英吹落，玉龍休奏。", 
      "前日花魁，後來羹鼎，總歸嚴岫。", 
      "但逋仙流落，詩香留與，孤山同壽。"
    ], 
    "rhythmic": "水龍吟"
  }, 
  {
    "author": "何夢桂", 
    "paragraphs": [
      "三分春色，更消得風雨，幾番零落。", 
      "年少不來春老去，空負省薇階藥。", 
      "燕子飛忙，杜鵑啼殺，總爲誰悲樂。", 
      "臨春結綺，舊家何處樓閣。", 
      "一任年去年來，悵歌闌舞斷，塵生簾幕。", 
      "千古雷塘渾一夢，人世到頭俱錯。", 
      "百歲心期，一春光景，付與閒杯酌。", 
      "青蛇猶在，莫教雷雨飛卻。"
    ], 
    "rhythmic": "酹江月・念奴嬌"
  }, 
  {
    "author": "何夢桂", 
    "paragraphs": [
      "問春何去，亂隨風飛墜，楊花籬落。", 
      "羅襪香囊無覓處，誰有返魂靈藥。", 
      "細柳重門，碧桃深巷，回首曾行樂。", 
      "玉龍吟斷，夜深人在江閣。", 
      "因念壁月瓊枝，對玉人何處，繡簾珠幕。", 
      "一半青銅塵滿匣，空撫鸞刀金錯。", 
      "薇露煙銷，蓮膏花凝，不寐還孤酌。", 
      "一春心事，總將愁裏消卻。"
    ], 
    "rhythmic": "酹江月・念奴嬌"
  }, 
  {
    "author": "何夢桂", 
    "paragraphs": [
      "老去無心，看盡青山，山前暮雲。", 
      "問重來海燕，烏衣安在，乍歸遼鶴，華表空存。", 
      "世路悠悠，風塵渺渺，白髮相催烏兔頻。", 
      "浮生事，算天涯海角，誰是閒人。", 
      "幾番甲子庚申。", 
      "看青草年年秋又春。", 
      "笑武陵源上，桃花未實，崑崙山下，瑤樹長新。", 
      "霓羽飄零，蛾眉蕭颯，欲覓神仙隔兩塵。", 
      "草堂在，但休教山鬼，夜半移文。"
    ], 
    "rhythmic": "沁園春"
  }, 
  {
    "author": "何夢桂", 
    "paragraphs": [
      "把心期、半生孤負。", 
      "玉堂元在何處。", 
      "朱弦彈絕無人聽，空操離鸞烈女。", 
      "遇不遇。", 
      "休更問、悠悠世事都如許。", 
      "人生草露。", 
      "看百歲勳名，青銅鬢影，撫劍淚如雨。", 
      "知誰語。", 
      "落落江空歲暮。", 
      "人間一夢今古。", 
      "雷塘十里斜陽外，野草寒鴉無數。", 
      "身世寓。", 
      "聊爾耳、江山有恨誰堪付。", 
      "冰心更苦。", 
      "都說與梅花，參橫月落，一醉且歸去。"
    ], 
    "rhythmic": "摸魚兒"
  }, 
  {
    "author": "何夢桂", 
    "paragraphs": [
      "天涯何處，望蒼江渺渺。", 
      "縱算解飛人不到。", 
      "笑雙丸烏兔，兩鬢霜蓬，聊爾耳，那是人間三島。", 
      "黃梁初夢覺，起看孤雲，還自長歌自長嘯。", 
      "不記桃源何地，橘渚何年，生涯事、惟有爐煙茶竈。", 
      "問先生誰友，有白石青松，共成三老。"
    ], 
    "rhythmic": "洞仙歌"
  }, 
  {
    "author": "何夢桂", 
    "paragraphs": [
      "東君別後。", 
      "見說道花枝，也成消瘦。", 
      "夜雨簾櫳，柳邊庭院，煩惱有誰撋就。", 
      "猶記舊看承處，梅子枝頭如豆。", 
      "最苦是，向重門人靜，月明時候。", 
      "知否。", 
      "人不見，縱有音書，爭似重攜手。", 
      "舊日沉腰，如今潘鬢，怎奈許多僝僽。", 
      "極目萬山深處，腸斷不堪回首。", 
      "情寸寸，到如今，只在長亭煙柳。"
    ], 
    "rhythmic": "喜遷鶯"
  }, 
  {
    "author": "何夢桂", 
    "paragraphs": [
      "尚書當年，蓬矢桑弧，初度佳期。", 
      "是詞林老虎，文場威鳳，人中祥瑞，天下英奇。", 
      "太守買臣，中書坡老，五十二年回首非。", 
      "人間事，且開眉一笑，醉倒金卮。", 
      "阿婆還憶年時。", 
      "也曾趁鴻臚拜玉墀。", 
      "念青衫荷葉，嫁衣尚在，青銅菱影，破鏡猶遺。", 
      "半席寒氈，一官俯首，造物還應戲小兒。", 
      "問天道，看是他誰戲我，我戲他誰。"
    ], 
    "rhythmic": "沁園春"
  }, 
  {
    "author": "何夢桂", 
    "paragraphs": [
      "倚闌干立盡，看東風、吹度柳綿飛。", 
      "怕杜鵑啼殺，江南雁杳，遊子何之。", 
      "夢斷揚州芍藥，落盡簇紅絲。", 
      "歌吹今何在，一曲沾衣。", 
      "往事不堪重省，記柳邊深巷，花外幽墀。", 
      "把菱花獨照，脂粉總慵施。", 
      "悵春歸、留春未住，奈春歸、不管玉顏衰。", 
      "傷心事，都將分付，榆砌苔磯。"
    ], 
    "rhythmic": "八聲甘州"
  }, 
  {
    "author": "何夢桂", 
    "paragraphs": [
      "自遼東鶴去，算何人、插得翅能飛。", 
      "笑平生錯鑄，儒冠誤識，者也焉之。", 
      "謾道寒蠶冰底，甕繭解成絲。", 
      "何許絲千丈，補得龍衣。", 
      "鏡裏不堪勳業，縱夢中八翼，不到天墀。", 
      "看墦間富貴，妻妾笑施施。", 
      "對青山、千年不老，但梅花、頭白伴人衰。", 
      "嚴陵路，年年潮水，不上漁磯。"
    ], 
    "rhythmic": "八聲甘州"
  }, 
  {
    "author": "何夢桂", 
    "paragraphs": [
      "世事渾無定。", 
      "問人間、翻來覆去，阿誰能忍。", 
      "海怒驚濤山相拍，選甚魚龍不任。", 
      "看今古、英雄銷盡。", 
      "坐對青山閒白日，付長江、流送千年恨。", 
      "天有意，唯何甚。", 
      "待將洗耳泉邊枕。", 
      "正梅花、霜寒月白，鬥回西柄。", 
      "自壽一觴花前醉，醉嚲彩幡金勝。", 
      "笑兒輩、汾陽中令。", 
      "倚遍層樓幹闌曲，慨乾坤、渺渺青雲影。", 
      "無限事，尊前興。"
    ], 
    "rhythmic": "賀新郎", 
    "tags": [
      "長江"
    ]
  }, 
  {
    "author": "何夢桂", 
    "paragraphs": [
      "花落風初定。", 
      "倚危闌、衷情慾訴，躊躇不忍。", 
      "把酒問春春無語，吹落游塵怎任。", 
      "待淚雨、紅妝蔫盡。", 
      "不道燕銜春將去，誤啼鵑、喚起年年恨。", 
      "芳草路，人愁甚。", 
      "浮生一夢黃梁枕。", 
      "且不妨、狂歌醉舞，麈談揮柄。", 
      "金谷平泉俱塵土，誰是當年豪勝。", 
      "但五柳、依然陶令。", 
      "千古興亡東流水，望孤鴻、沒處殘陽影。", 
      "無限意，傷春興。"
    ], 
    "rhythmic": "賀新郎"
  }, 
  {
    "author": "何夢桂", 
    "paragraphs": [
      "更靜鍾初定。", 
      "卷珠簾、人人獨立，怨懷難忍。", 
      "欲撥金猊添沉水，病力厭厭不任。", 
      "任蝶粉、蜂黃消盡。", 
      "亭北海棠還開否，縱金釵、猶在成長恨。", 
      "花似我，瘦應甚。", 
      "淒涼無寐閒衾枕。", 
      "看夜深、紫垣華蓋，低搖槓柄。", 
      "重拂羅裳蹙金線，塵滿雙鴛花勝。", 
      "孤負我、花期春令。", 
      "不怕鏡中羞華髮，怕鏡中、舞斷孤鸞影。", 
      "天盡處，悠悠興。"
    ], 
    "rhythmic": "賀新郎"
  }, 
  {
    "author": "何夢桂", 
    "paragraphs": [
      "嘆人生聊爾，便晨風、翼倦也回飛。", 
      "況自騎款段，欲追騏驥，千里安之。", 
      "種得玄芝瑤草，不染滿頭絲。", 
      "一醉梅花下，笑舞青衣。", 
      "說甚封侯萬里，待朱門畫戰，大第崇墀。", 
      "人世何時□足，造物任隆施。", 
      "怪周公、如今不夢，意周公、政自怪吾衰。", 
      "歸來去，夕陽牛隴，夜月鷗磯。"
    ], 
    "rhythmic": "八聲甘州"
  }, 
  {
    "author": "何夢桂", 
    "paragraphs": [
      "青衫白髮，獨倚江樓小。", 
      "待欲題詩壓崔顥。", 
      "慨鳳台今在否，白鷺沙洲，芳草外、剩得閒身江表。", 
      "醉來疑夢裏，夢入梅花，歌徹青衣聽清窈。", 
      "起着飛鴻沒盡，白鳥玄駒，誰能數、曹瞞袁紹。", 
      "待明年、七十問何如，笑只是今朝，浣花堂老。"
    ], 
    "rhythmic": "洞仙歌"
  }, 
  {
    "author": "何夢桂", 
    "paragraphs": [
      "問春先開未，江南野水，得春初小。", 
      "獨殿羣芳，卻道花前開早。", 
      "長苦冰霜壓盡，更說甚、風標清窈。", 
      "些子好。", 
      "孤香冷豔，有誰知道。", 
      "年年吹落還開，聽畫角樓頭，送他昏曉。", 
      "何處玉堂，滿地蒼苔不掃。", 
      "誰是肝腸鐵石，與共說、歲寒懷抱。", 
      "花未老。", 
      "無奈酒闌情好。"
    ], 
    "rhythmic": "玉漏遲"
  }, 
  {
    "author": "何夢桂", 
    "paragraphs": [
      "飛仙欲下，水殿嚴妝早。", 
      "嬌溼怕春知，跨白虯、天門未曉。", 
      "霓裳零亂，肌骨自清妍，梅檐月，柳橋風，世上紅塵杳。", 
      "重門深閉，忘卻山陰道。", 
      "呼酒嚼瓊花，任醉來、玉山傾倒。", 
      "無言相對，這歲暮心期，茅舍外，玉堂前，處處風流好。"
    ], 
    "rhythmic": "驀山溪"
  }, 
  {
    "author": "何夢桂", 
    "paragraphs": [
      "春工未覺，何處瓊英早。", 
      "夜半翦銀河，到人間、樓臺初曉。", 
      "霏霏脈脈，不是不多情，金帳暖，玉堂深，卻怪音塵杳。", 
      "天公謫下，暫落紅塵道。", 
      "顏色自還憐，怕輕狂、隨風顛倒。", 
      "冰心誰訴，但吹入梅花，明月地，白雲階，相照天寒好。"
    ], 
    "rhythmic": "驀山溪"
  }, 
  {
    "author": "何夢桂", 
    "paragraphs": [
      "蓬蓬窣窣，睡夢驚回早。", 
      "誰爲散天花，遍人間，夜深分曉。", 
      "虛空幻出，富貴照乾坤，瓊萬頃，玉千株，莫道壺天杳。", 
      "平明三尺，不揀江南道。", 
      "只怕不堅牢，被天工、小兒翻倒。", 
      "凝冰泮水，世態總無憑，明日事，昨朝人，誰醜還誰好。"
    ], 
    "rhythmic": "驀山溪"
  }, 
  {
    "author": "何夢桂", 
    "paragraphs": [
      "孔蓋霓旌，月佩雲裳，人間女仙。", 
      "問韶光九十，何如今待，明朝最處，好是明年。", 
      "戲舞稱觴，一堂家慶，眼見兒孫曾又玄。", 
      "奇絕處，看菱花白髮，不改朱顏。", 
      "當年。", 
      "手種紅蓮。", 
      "笑幾度桑田滄海乾。", 
      "想蟾胎煉就，紫皇靈藥，龍髯飛墜，玉女雲軿。", 
      "青鳥重來，紅霞儼在，一曲雲和猶未閒。", 
      "羞塵世，把蛾眉蟬鬢，空爲誰妍。"
    ], 
    "rhythmic": "沁園春"
  }, 
  {
    "author": "何夢桂", 
    "paragraphs": [
      "細柳連營綠蔭重。", 
      "暖風旗影揚蛇龍。", 
      "晝閒吟思入千峯。", 
      "紫綬金牌人綠髮，繡韉絲轡馬青驄。", 
      "會將三箭取侯封。"
    ], 
    "rhythmic": "浣溪沙"
  }, 
  {
    "author": "何夢桂", 
    "paragraphs": [
      "金紫山前山萬重。", 
      "山高雲密下蒼龍。", 
      "春來好雨遍三峯。", 
      "芳草郊原眠繭犢，垂楊營壘系花驄。", 
      "趣歸行有紫泥封。"
    ], 
    "rhythmic": "浣溪沙"
  }, 
  {
    "author": "何夢桂", 
    "paragraphs": [
      "風信花殘吹柳絮。", 
      "柳外池塘，乳燕時飛度。", 
      "漠漠輕雲山約住。", 
      "半村煙樹鳩呼雨。", 
      "竹院深深深幾許。", 
      "深處人閒，誰識閒中趣。", 
      "彈徹瑤琴移玉柱。", 
      "蒼苔滿地花陰午。"
    ], 
    "rhythmic": "蝶戀花"
  }, 
  {
    "author": "何夢桂", 
    "paragraphs": [
      "半生習氣，被風霜、銷盡頭顱如許。", 
      "七十年來都鑄錯，回首邯鄲何處。", 
      "杜曲桑麻，柴桑鬆菊，歸計成遲暮。", 
      "一樽自壽，不妨沉醉狂舞。", 
      "休問滄海桑田，看朱顏白髮，轉次全故。", 
      "烏兔相催天也老，千古英雄壞土。", 
      "汾水悲歌，雍江苦調，墮淚真兒女。", 
      "興亡一夢，大江依舊東注。"
    ], 
    "rhythmic": "大江東去・念奴嬌"
  }, 
  {
    "author": "何夢桂", 
    "paragraphs": [
      "青衫華髮，對風霜、倚遍危樓孤嘯。", 
      "惡浪平波，看盡世間多少。", 
      "忘卻金閨故步，都付與、野花啼鳥。", 
      "祗自笑。", 
      "悠悠心事，無人知道。", 
      "擾擾世路紅塵，看銷盡英雄，青山亦老。", 
      "宇宙無窮，事業到頭誰了。", 
      "高樓一聲畫角，把千古、夢中吹覺。", 
      "天欲曉。", 
      "起看蕊梅春小。"
    ], 
    "rhythmic": "玉漏遲"
  }, 
  {
    "author": "何夢桂", 
    "paragraphs": [
      "自憐翠袖，向天寒、獨倚孤篁吟嘯。", 
      "半世虛名，孤負白雲多少。", 
      "欲問梅翁舊約，怕誤我、沙頭鷗鳥。", 
      "時一笑。", 
      "行行且止，人間蜀道。", 
      "休怪歲月無情，嘆塵世浮生，閒忙閒老。", 
      "待趁黑頭，萬里封侯都了。", 
      "今古勳名一夢，聽未徹、鈞天還覺。", 
      "羌管曉。", 
      "樓角曙星稀小。"
    ], 
    "rhythmic": "玉漏遲"
  }, 
  {
    "author": "何夢桂", 
    "paragraphs": [
      "分知白首天寒，千林搖落尋真隱。", 
      "天工付與，冰肌雪骨，暗香寒凝。", 
      "自許負心，肯教色界，軟紅塵近。", 
      "悵綠衣舞斷，參橫夢覺，依稀舊家猶認。", 
      "不爲角聲落，向花前、爲伊悲恨。", 
      "玉堂茅舍，風流隨處，年年孤另。", 
      "不是人間，肝腸鐵石，相逢休問。", 
      "算知心、只許東風，漏泄一分春信。"
    ], 
    "rhythmic": "水龍吟"
  }, 
  {
    "author": "何夢桂", 
    "paragraphs": [
      "恨公來較晚，早歸朝、驄馬去難留。", 
      "是朱輪華轂，聯珪疊組，家世公侯。", 
      "今在玉堂深處，借重護偏州。", 
      "好把青氈拂，奕世勳猷。", 
      "明日東津歸路，正梅花霜曖，春上枝頭。", 
      "看連旗列鼓，送客下江樓。", 
      "對雲山、千年不老，向樓前、閱盡幾行舟。", 
      "留名在，嚴陵灘下，日夜東流。"
    ], 
    "rhythmic": "八聲甘州"
  }, 
  {
    "author": "何夢桂", 
    "paragraphs": [
      "阿母今朝，飛下瓊樓金闕。", 
      "先教玉女，爲傳言細說。", 
      "蟠桃手種，尚記此春時節。", 
      "三千春後，開花初結。", 
      "宴罷瑤池，洗娥眉、已半雪。", 
      "九旬偷度，笑韶光一映。", 
      "仙翁日月，算與人間全別。", 
      "從今一歲，年年三月。"
    ], 
    "rhythmic": "傳言玉女"
  }, 
  {
    "author": "何夢桂", 
    "paragraphs": [
      "南山老，還記少陵詩。", 
      "七十古來稀。", 
      "清池擁出紅蕖墜，西風吹上碧梧枝。", 
      "趁今朝，斟壽酒，記生時。", 
      "也不羨、鯤鵬飛擊水。", 
      "也不羨、蛟龍行得雨。", 
      "人世事，總危機。", 
      "扶牀正好看孫戲，舞衫不要笑兒癡。", 
      "更壎篪，三老子，鬢如絲。"
    ], 
    "rhythmic": "最高樓"
  }, 
  {
    "author": "趙必", 
    "paragraphs": [
      "倚西風、招鴻送燕，年華今已如客。", 
      "青奴一餉貪涼夢，昨夜酒紅無力。", 
      "愁似織。", 
      "聽鳴葉寒蟬，話到情無極。", 
      "舞衣春入。", 
      "歡帶眼偷移，琴心不斷，襟袖舊時窄。", 
      "紅塵陌。", 
      "誰寄佳人消息。", 
      "任他珠網瑤瑟。", 
      "金釵兩鬢霓裳曲，總是浪歌閒拍。", 
      "長夜笛。", 
      "且慢析輕勻，留醉酒壚側。", 
      "煙青霧白。", 
      "望殘照關河，晴雲樓閣，何處是秋色。"
    ], 
    "rhythmic": "摸魚子"
  }, 
  {
    "author": "林自然", 
    "paragraphs": [
      "二十餘年訪道，經遊萬水千山。", 
      "明師未遇肯安閒。", 
      "幾度拈香一瓣。", 
      "幸遇至人說破，虛無妙用循環。", 
      "工夫只在片時間。", 
      "遍體神光燦爛。"
    ], 
    "rhythmic": "西江月"
  }, 
  {
    "author": "林自然", 
    "paragraphs": [
      "鑿開混沌，見錢塘南控、長江凝碧。", 
      "今古詞人圖此景，誰解推原端的。", 
      "歲去年來，日庚月甲，因甚無差忒。", 
      "如今說破，要知天地來歷。", 
      "道散有一強名，五行顛倒，互列乾坤歷。", 
      "坎水逆流朝丙戶，隨月盈虧消息。", 
      "氣到中秋，金能生水，倍涌千重雪。", 
      "神仙妙用，與潮沒個差別。"
    ], 
    "rhythmic": "酹江月・念奴嬌", 
    "tags": [
      "長江"
    ]
  }, 
  {
    "author": "奚?", 
    "paragraphs": [
      "踏破秋痕，向虛堂、細問新涼蹤跡。", 
      "野客從來無管領，獨鶴自還空碧。", 
      "紅日重開，翠華曾到，應恨湖光窄。", 
      "游龍別後，兩山依舊南北。", 
      "無語野草閒花，似嗔人問，萬事今非昔。", 
      "古木蒼煙無限意，只有吟魂知得。", 
      "歌舞百年，是非一醉，未必西風識。", 
      "浩歌歸去，滿船風雨悽惻。"
    ], 
    "rhythmic": "念奴嬌"
  }, 
  {
    "author": "奚?", 
    "paragraphs": [
      "日折霜檐，寒欺霧幕，晴枝淺弄春華。", 
      "驚回綺夢，獨擁綾衾，腮痕微印朝霞。", 
      "倦起心情，念風移霜換，依舊天涯。", 
      "雁影水雲斜。", 
      "算相思、一點愁賒。", 
      "問橘楚橙吳，舊香猶在，別後襟袖輸他。", 
      "琴心知未許，想鈿釵、流落誰家。", 
      "怕上高樓，歸思還、斜陽暮鴉。", 
      "幾多年、江湖浪識，知心只許梅花。"
    ], 
    "rhythmic": "長相思慢"
  }, 
  {
    "author": "奚?", 
    "paragraphs": [
      "秋聲淅瀝，楚棹吳鞭，相逢易老顏色。", 
      "桐竹鳴騷音韻，水雲空覓。", 
      "炎涼自今自古，信浮生、有誰禁得。", 
      "漫回首，問黃花還念，故人猶客。", 
      "莫管紅香狼籍。", 
      "蘭蕙冷，偏他露知霜識。", 
      "木落山空心事，對秋明白。", 
      "征衣暗塵易染，算江湖、隨人寬窄。", 
      "正無據，看寒蟾、飛上暮碧。"
    ], 
    "rhythmic": "聲聲慢"
  }, 
  {
    "author": "奚?", 
    "paragraphs": [
      "霽環新掠。", 
      "正風回浪影，時搖城腳。", 
      "嘆天涯、春草無倫，似凝佇當時，柳顰花弱。", 
      "步錦珠沉，謾一眸、千年如昨。", 
      "信龍樓鳳閣，無奈都由，笑歌休卻。", 
      "斜陽柳邊自落。", 
      "聽幽禽兩兩，沙際停泊。", 
      "道世問、多少閒愁，總輸與扁舟，五湖遊樂。", 
      "便買蓑衣，又生怕、魚龍風惡。", 
      "把從前、萬事對酒，且休問著。"
    ], 
    "rhythmic": "解連環"
  }, 
  {
    "author": "奚?", 
    "paragraphs": [
      "又扁舟東下，水樹青圓，雨榴紅薄。", 
      "燕子愁多，在重重簾幕。", 
      "杖屧山陰，而今休更問，月尖眉約。", 
      "雙杏盟寒，七香珠墜，歌塵飄泊。", 
      "莫倚危闌，怨深黃竹，一鶴歸來，亂峯飛落。", 
      "笑色凌波，任霧抽菸邈。", 
      "飄渺生香池冷，湘水外，片雲如削。", 
      "昨夜離人，遊仙夢遠，天風吹覺。"
    ], 
    "rhythmic": "醉蓬萊"
  }, 
  {
    "author": "奚?", 
    "paragraphs": [
      "一雁斜陽，亂蛩衰草，天淨秋遠。", 
      "獨立西風，星星鬢影，疑被蕖霜染。", 
      "蹇修何處，秋深湘水，隱約數峯青淺。", 
      "想而今，亭亭皓月，共誰倚闌悽惋。", 
      "瑤箱翠襲，玉奩芸剪，暗裏淚化偷濺。", 
      "一日思量，十年瘦削，春色回眸減。", 
      "雕鸞好在，文簫重許，罍酒試香庭苑。", 
      "正銷魂，餘霞散碧，暮鴉數點。"
    ], 
    "rhythmic": "永遇樂"
  }, 
  {
    "author": "奚?", 
    "paragraphs": [
      "紫鸞飛舞，又東華宴罷，歸步凝碧。", 
      "縹緲天風吹送處，泠泠珮聲清逸。", 
      "青童兩兩，爭笑拈、琪花半折。", 
      "羽衣寒露香披，翠幢珠輅去雲疾。", 
      "西真還又傳帝敕。", 
      "霞城檢校，問學仙消息。", 
      "玉府高寒，有不老丹容，自然瓊液。", 
      "人間塵夢，應誤認、煙痕霧跡。", 
      "洞雲依約開時，丹華飛素白。"
    ], 
    "rhythmic": "宴瑤池・越江吟"
  }, 
  {
    "author": "奚?", 
    "paragraphs": [
      "金飆吹淨人間暑。", 
      "連朝弄涼新雨。", 
      "萬寶功成，無人解得，秋入天機深處。", 
      "閒中自數。", 
      "幾心酌乾坤，手斟霜露。", 
      "護了山河，共看元影在銀兔。", 
      "而今神仙正好，向青空覓個，衝澹襟宇。", 
      "帝念羣生，如何便肯，從我乘風歸去。", 
      "夷遊洞府。", 
      "把月抒雲機，教他兒女。", 
      "水逸山明，此情天付與。"
    ], 
    "rhythmic": "齊天樂"
  }, 
  {
    "author": "奚?", 
    "paragraphs": [
      "笑湖山、紛紛歌舞，花邊如夢如薰。", 
      "響煙驚落日，長橋芳草外，客愁醒。", 
      "天風送遠，向兩山、喚醒癡雲。", 
      "猶自有、迷林去鳥，不信黃昏。", 
      "銷凝。", 
      "油車歸後，一眉新月，獨印湖心。", 
      "蕊宮相答處，空巖虛谷應，猿語香林。", 
      "正酣紅紫夢，便市朝、有耳誰聽。", 
      "怪玉兔、金烏不換，只換愁人。"
    ], 
    "rhythmic": "芳草"
  }, 
  {
    "author": "奚?", 
    "paragraphs": [
      "澄空無際，一幅輕綃，素秋弄色。", 
      "翦翦天風，飛飛萬里，吹淨遙碧。", 
      "想玉杵芒寒，聽珮環無跡。", 
      "圓缺何心，有心偏向歌席。", 
      "多少情懷，甚年年、共憐今夕。", 
      "蕊宮珠殿，還吟飄香秀筆。", 
      "隱約霓裳聲度，認紫霞樓笛。", 
      "獨鶴歸來，更無清夢成覓。"
    ], 
    "rhythmic": "華胥引"
  }, 
  {
    "author": "趙聞禮", 
    "paragraphs": [
      "絮花寒食路。", 
      "晴絲罥日，綠陰吹霧。", 
      "客帽欺風，愁滿畫船煙浦。", 
      "彩柱鞦韆散後，恨塵鎖、燕簾鶯戶。", 
      "從間阻。", 
      "夢雲無準，鬢霜如許。", 
      "夜永繡閣藏嬌，記掩扇傳歌，剪燈留語。", 
      "月約星期，細把花須頻數。", 
      "彈指一襟幽恨，謾空倩、啼鵑聲訴。", 
      "深院宇。", 
      "黃昏杏花微雨。"
    ], 
    "rhythmic": "玉漏遲"
  }, 
  {
    "author": "趙聞禮", 
    "paragraphs": [
      "花匣麼弦，象奩雙陸，舊日留歡情意。", 
      "夢別銀屏，恨裁蘭燭，香篝夜閒鴛被。", 
      "料燕子重來地，桐陰瑣窗綺。", 
      "倦梳洗。", 
      "量芳鈿、自羞鴛鏡，羅袖冷，煙柳畫蘭半倚。", 
      "淺雨壓荼䕷，指東風、芳事餘幾。", 
      "院落黃昏，怕春鶯、驚笑憔悴。", 
      "倩柔紅約定，喚取玉簫同醉。"
    ], 
    "rhythmic": "法曲獻仙音"
  }, 
  {
    "author": "趙聞禮", 
    "paragraphs": [
      "客邊情味惡。", 
      "花漏遠、春靜風鳴鳳鐸。", 
      "空樑燕泥落。", 
      "映柔紅微罥，海棠簾箔。", 
      "愁鍾恨角。", 
      "怕催人、黃昏索寞。", 
      "擁吟袍、憑暖闌干，醉怯冷香羅薄。", 
      "阿鵲。", 
      "幽芳月淡，紫曲雲昏，有人說著。", 
      "名繮易縛。", 
      "歸鞭杳，誤期約。", 
      "記金泥卜畫，銀屏娛夜，彈指忽忽恨錯。", 
      "爲情多、攙盡芳春，帶圍瘦覺。"
    ], 
    "rhythmic": "瑞鶴仙"
  }, 
  {
    "author": "趙聞禮", 
    "paragraphs": [
      "凍痕消夢草。", 
      "又招得春歸，舊家池沼。", 
      "園扉掩寒悄。", 
      "倩誰將花信，偏傳深窈。", 
      "追遊趁早，便裁卻、春衫短帽。", 
      "任殘梅、飛滿溪橋，和月醉眠清曉。", 
      "年少。", 
      "青絲織手，綵勝嬌環，賦情誰表。", 
      "南樓信杳。", 
      "江雲重，雁歸少。", 
      "記衝香嘶馬，流紅回岸，幾度綠楊殘照。", 
      "想暗黃、依舊東風，灞陵古道。"
    ], 
    "rhythmic": "瑞鶴仙"
  }, 
  {
    "author": "趙聞禮", 
    "paragraphs": [
      "人去綠屏閒，逗曉柳絲風急。", 
      "簾外杏花微雨，罥春紅愁溼。", 
      "單衣催賜麴塵羅，中酒病無力。", 
      "應是繡牀慵困，倚鞦韆斜立。"
    ], 
    "rhythmic": "好事近"
  }, 
  {
    "author": "趙聞禮", 
    "paragraphs": [
      "小枕夢催閒，飛雨時鳴高屋。", 
      "掛起西窗人靜，聽春禽聲續。", 
      "鴨塘溪綠漲輕痕，煙柳媚新綠。", 
      "誰伴瘦筇尊酒，弄巖泉飛瀑。"
    ], 
    "rhythmic": "好事近"
  }, 
  {
    "author": "趙聞禮", 
    "paragraphs": [
      "青樓臨遠水。", 
      "樓上東風飛燕子。", 
      "玉鉤珠箔，密密鎖紅藏翠。", 
      "剪勝裁幡春日戲。", 
      "簇柳簪梅元夜醉。", 
      "閒憶舊歡，暗彈新淚。", 
      "羅帕啼痕未洗。", 
      "愁見同心雙鳳翅。", 
      "長安十日輕寒，春衫未試。", 
      "過盡徵鴻知幾許，不寄蕭娘書一紙。", 
      "愁腸斷也，那人知未。"
    ], 
    "rhythmic": "魚遊春水"
  }, 
  {
    "author": "趙聞禮", 
    "paragraphs": [
      "鶯啼晴晝，南國春如繡。", 
      "飛絮眼，憑闌袖。", 
      "日長花片落，睡起眉山斗。", 
      "無個事，沉煙一縷騰金獸。", 
      "千里空回首。", 
      "兩地厭厭瘦。", 
      "春去也，歸來否。", 
      "五更樓外月，雙燕門前柳。", 
      "人不見，鞦韆院落清明後。"
    ], 
    "rhythmic": "千秋歲"
  }, 
  {
    "author": "趙聞禮", 
    "paragraphs": [
      "麴塵風雨亂春晴。", 
      "花重寒輕。", 
      "珠簾捲上還重下，怕東風、吹散歌聲。", 
      "棋倦杯頻晝永，粉香花豔清明。", 
      "十分無處著閒情。", 
      "來覓娉婷。", 
      "薔薇誤罥尋春袖，倩柔荑、爲補香痕。", 
      "苦恨啼鵑驚夢，何時翦燭重盟。"
    ], 
    "rhythmic": "風入松"
  }, 
  {
    "author": "趙聞禮", 
    "paragraphs": [
      "幾年埋玉藍田，綠雲翠水烘春暖。", 
      "衣薰麝馥，襪羅塵沁，凌波步淺。", 
      "鈿碧搔頭，膩黃冰腦，參差難翦。", 
      "乍聲沉素瑟，天風佩冷，蹁躚舞、霓裳遍。", 
      "湘浦盈盈月滿。", 
      "抱相思、夜寒腸斷。", 
      "含香有恨，招魂無路，瑤琴寫怨。", 
      "幽韻淒涼，暮江空渺，數峯清遠。", 
      "粲迎風一笑，持花酹酒，結南枝伴。"
    ], 
    "rhythmic": "水龍吟"
  }, 
  {
    "author": "趙聞禮", 
    "paragraphs": [
      "愁紅飛眩醉眼。", 
      "日淡芭蕉卷。", 
      "帳掩屏香潤，楊花撲、春雲暖。", 
      "啼鳥驚夢遠。", 
      "芳心亂。", 
      "照影收奩晚。", 
      "畫眉懶。", 
      "微醒帶困，離情中酒相半。", 
      "裙腰粉瘦，怕按六麼歌板。", 
      "簾卷層樓探舊燕。", 
      "腸斷。", 
      "花枝和悶重拈。"
    ], 
    "rhythmic": "隔浦蓮近・隔浦蓮近拍"
  }, 
  {
    "author": "趙聞禮", 
    "paragraphs": [
      "池館收新雨。", 
      "耿幽叢、流光幾點，半侵疏戶。", 
      "入夜涼風吹不減，冷焰微茫暗度。", 
      "碎影落、仙盤秋露。", 
      "漏斷長門空照淚，袖紗寒、映竹無心顧。", 
      "孤枕掩，殘燈炷。", 
      "練囊不照詩人苦。", 
      "夜沉沉、拍手相親，呆兒癡女。", 
      "欄外撲來羅扇小，誰在風廊笑語。", 
      "競戲踏、金釵雙股。", 
      "故苑荒涼悲舊賞，悵寒蕪、衰草隋宮路。", 
      "同磷火，遍秋圃。"
    ], 
    "rhythmic": "賀新郎"
  }, 
  {
    "author": "趙聞禮", 
    "paragraphs": [
      "人病酒。", 
      "生怕日高催繡。", 
      "昨夜新翻花樣瘦。", 
      "旋描雙蝶湊。", 
      "慵憑繡牀呵手。", 
      "卻說新愁還又。", 
      "門外東風吹綻柳。", 
      "海棠花廝勾。"
    ], 
    "rhythmic": "謁金門"
  }, 
  {
    "author": "趙聞禮", 
    "paragraphs": [
      "照眼菱花，剪情菰葉。", 
      "夢雲吹散無蹤跡。", 
      "聽郎言語識郎心，當時一點誰消得。", 
      "柳暗花明，螢飛月黑。", 
      "臨窗滴淚研殘墨。", 
      "合歡帶上舊題詩，如今化作相思碧。"
    ], 
    "rhythmic": "踏莎行"
  }, 
  {
    "author": "葉閶", 
    "paragraphs": [
      "倚薰風、畫闌亭午。", 
      "採蓮柔櫓如語。", 
      "紅裙濺水鴛鴦溼，幾度雲朝雨暮。", 
      "遊冶處。", 
      "是好是、小橋芳樹尋幽趣。", 
      "繡簾低護。", 
      "任涼入霜紈，月侵冰簟，長夏等閒度。", 
      "都如夢，悵望遊仙舊侶。", 
      "遺蹤今在何許。", 
      "愁予渺渺瀟湘浦。", 
      "檻竹空敲朱戶。", 
      "黯無緒。", 
      "念多情文園，曾草長門賦。", 
      "酒酣自舞。", 
      "笑滿袖緇塵，數莖霜鬢，羞殺照溪鷺。"
    ], 
    "rhythmic": "摸魚兒"
  }, 
  {
    "author": "杜良臣", 
    "paragraphs": [
      "花浮深岸樹。", 
      "迎新曦窗影，細觸游塵。", 
      "映葉青梅，記共折南枝，又及嘗新。", 
      "駐屐危亭，煙墅杳、風物撩人。", 
      "虹外斜陽留晚，鶯邊落絮催春。", 
      "心事應辜桃葉，但自把新詩，遍寫修筠。", 
      "恨滿芳洲，倩晚風吹夢，暗逐江雲。", 
      "慢拈輕攏，幽思切、清音誰聞。", 
      "謾有鴛鴦結帶，雙垂繡巾。"
    ], 
    "rhythmic": "三姝媚"
  }, 
  {
    "author": "曹邍", 
    "paragraphs": [
      "翠簫聲斷青鸞翼，心期破釵誰表。", 
      "夜燭銀屏，春風粉袖，猶記琵琶斜抱。", 
      "瑤池路杳。", 
      "恨巫女回雲，月娥沉照。", 
      "謾說蓬萊，玉環花貌夢難到。", 
      "嚴花亭院乍冷，更蛩吟風碎，鴻飛煙渺。", 
      "綠玉彈棋，紅牙按拍，樂事歡情終少。", 
      "劉郎未老。", 
      "要鬢翼堆玄，腕酥凝皓。", 
      "莫忘香薦，綠羅裙帶草。"
    ], 
    "rhythmic": "齊天樂"
  }, 
  {
    "author": "曹邍", 
    "paragraphs": [
      "爐煙銷篆碧。", 
      "對院落鞦韆，晝永人寂。", 
      "濃春透花骨。", 
      "正長紅小白，暈香塗色。", 
      "銅駝巷陌。", 
      "想遊絲、飛絮無力。", 
      "念繡窗、深鎖紅鸞，虛度禁菸寒食。", 
      "空憶。", 
      "象牀沉水，鳳枕屏山，殢歡尤惜。", 
      "粉香狼藉。", 
      "海棠下、東風急。", 
      "自秦臺簫咽，漢皋珮冷，斷雨零雲難覓。", 
      "但杏樑、雙燕歸來，似曾舊識。"
    ], 
    "rhythmic": "瑞鶴仙"
  }, 
  {
    "author": "曹邍", 
    "paragraphs": [
      "杏花坼。", 
      "煙柳藏鴉翠陌。", 
      "蘇堤上、人正踏青，嫩草茸茸襯羅襪。", 
      "遊絲掛晴塔。", 
      "十里酣紅豔白。", 
      "鞦韆外，嬌靨笑春，一片笙簫綺霞碧。", 
      "阿香妒傾國。", 
      "把鏡日深奩，絲雨愁織。", 
      "崇桃積李無顏色。", 
      "但蝶粉香漬，燕泥芹冷，紫錢芳暈翳寶瑟。", 
      "悵還近寒食。", 
      "岑寂。", 
      "恨無極。", 
      "更酒驛孤煙，棋院長日。", 
      "梨花滿地春狼藉。", 
      "望鳳闕波渺，燕樓雲隔。", 
      "憑闌干晚，吟袖溼，但笑拍。"
    ], 
    "rhythmic": "蘭陵王"
  }, 
  {
    "author": "曹邍", 
    "paragraphs": [
      "一架幽芳，自過了梅花，獨佔清絕。", 
      "露葉檀心，香滿萬條晴雪。", 
      "肌素淨冼鉛華，似弄玉、乍離瑤闕。", 
      "看翠蛟、白鳳飛舞，不管暮煙啼鴂。", 
      "酒中風格天然別。", 
      "記唐宮、賜樽芳冽。", 
      "玉蕤喚得餘春住，猶醉迷飛蝶。", 
      "天氣乍雨乍晴，長是伴、牡丹時節。", 
      "夜散瓊樓宴，金鋪深掩，一庭香月。"
    ], 
    "rhythmic": "玲瓏四犯"
  }, 
  {
    "author": "曹邍", 
    "paragraphs": [
      "同根異色，看鏤玉雕檀，芳豔如簇。", 
      "秀葉玲瓏，嫩條下垂修綠。", 
      "禁華深鎖清妍，香滿架、風梳露浴。", 
      "輕盈，便似覺、酴醿格調粗俗。", 
      "蜂黃間塗蝶粉，疑舊日二喬，各樣妝束。", 
      "費卻春工，鬥合靚芳濃馥。", 
      "翠華臨檻清賞，飛鳳斝、休辭醉玉。", 
      "晴晝，鎮貯春、瑤臺金屋。"
    ], 
    "rhythmic": "惜餘妍・惜餘妍"
  }, 
  {
    "author": "曹邍", 
    "paragraphs": [
      "香月玲瓏，柔風鏤刻，嫩綠枝頭圓膩。", 
      "緋桃院宇，絮柳池塘，獨立萬紅塵外。", 
      "戲舞千團，訝粉羽、留連春媚。", 
      "非是。", 
      "看滾雪拋瓊，鏡鸞相倚。", 
      "唐昌仙觀風流，有霞洞藏花，紺環玉蕊。", 
      "雕闌佔賞，禁苑承恩，難比太平瑤卉。", 
      "遍插金瓶，更移近、寶猊煙翠。", 
      "堪愛。", 
      "只少個、鴛鴦繡帶。"
    ], 
    "rhythmic": "宴山亭・燕山亭"
  }, 
  {
    "author": "鄭雪巖", 
    "paragraphs": [
      "甫營亭子小，花柳斬新裁。", 
      "衰翁餘暇，何妨領客少徘徊。", 
      "堪嘆人生離合，恰似燕鶯來往，光景暗中催。", 
      "蘆荻晚風起，明月滿沙堆。", 
      "去年秋，如此夜，有誰陪。", 
      "欲挽天河無路，滿眼總塵埃。", 
      "未了癡兒官事，行止從來難定，又趣到蘇臺。", 
      "不作別離句，共醉十分杯。"
    ], 
    "rhythmic": "水調歌頭"
  }, 
  {
    "author": "趙汝", 
    "paragraphs": [
      "錦屏香褪。", 
      "寒隱輕衫嫩。", 
      "燕子護泥飛不穩。", 
      "庭掩百花難認。", 
      "雙雙繡帶微風。", 
      "海棠此夜簾櫳。", 
      "愁損一番寒食，小窗淡月殘紅。"
    ], 
    "rhythmic": "清平樂"
  }, 
  {
    "author": "趙汝", 
    "paragraphs": [
      "柳絲空有千萬條。", 
      "系不住、溪頭畫橈。", 
      "想今宵、也對新月，過輕寒、何處小橋。", 
      "玉簫臺榭春多少，溜啼紅、臉霞未消。", 
      "怪別來、胭脂慵傳，被東風、偷在杏梢。"
    ], 
    "rhythmic": "戀繡衾"
  }, 
  {
    "author": "趙汝", 
    "paragraphs": [
      "笑摘青梅傍綺疏。", 
      "數枝花影漾前除。", 
      "太湖石畔看金魚。", 
      "筍指曉寒慵出袖，翠鬟春懶不成梳。", 
      "爲君縫狹繡羅襦。"
    ], 
    "rhythmic": "浣溪沙", 
    "tags": [
      "太湖"
    ]
  }, 
  {
    "author": "趙汝", 
    "paragraphs": [
      "對花時節不曾忺。", 
      "見花殘。", 
      "任花殘。", 
      "小約簾櫳，一面受春寒。", 
      "題破玉箋雙喜鵲，香燼冷，繞銀屏，渾是山。", 
      "待眠。", 
      "未眠。", 
      "事萬千。", 
      "也問天。", 
      "也恨天。", 
      "髻兒半偏。", 
      "繡裙兒、寬了還寬。", 
      "自取紅氈，重坐暖金船。", 
      "惟有月知君去處，今夜月，照秦樓，第幾間。"
    ], 
    "rhythmic": "梅花引"
  }, 
  {
    "author": "趙汝", 
    "paragraphs": [
      "東風冽。", 
      "紅梅拆。", 
      "畫簾幾片飛來雪。", 
      "銀屏悄。", 
      "羅裙小。", 
      "一點相思，滿塘春草。", 
      "空愁切。", 
      "何年徹。", 
      "不歸也合分明說。", 
      "長安道。", 
      "簫聲鬧。", 
      "去時驄馬，誰家系了。"
    ], 
    "rhythmic": "摘紅英"
  }, 
  {
    "author": "趙汝", 
    "paragraphs": [
      "簾不卷，細雨熟櫻桃。", 
      "數點霽霞山又晚，一痕涼月酒初消。", 
      "風緊絮花高。", 
      "閒處少，磨盡少年豪。", 
      "昨夢醉騎白鹿，滿湖春水段家橋。", 
      "濯發聽吹簫。"
    ], 
    "rhythmic": "夢江南・憶江南"
  }, 
  {
    "author": "趙汝", 
    "paragraphs": [
      "羞說起。", 
      "嚼破白桃花蕊。", 
      "人在夕陽深巷裏。", 
      "燕兒來也未。", 
      "一樣半紅半紫。", 
      "雙鳳同心結子。", 
      "分在郎邊郎不記。", 
      "爲郎今拆碎。"
    ], 
    "rhythmic": "謁金門"
  }, 
  {
    "author": "趙汝", 
    "paragraphs": [
      "小砑紅綾箋紙。", 
      "一字一行春淚。", 
      "封了更親題，題了又還坼起。", 
      "歸未。", 
      "歸未。", 
      "好個瘦人天氣。"
    ], 
    "rhythmic": "如夢令"
  }, 
  {
    "author": "趙汝", 
    "paragraphs": [
      "著破荷衣，笑西風吹我，又落西湖。", 
      "湖間舊時飲者，今與誰俱。", 
      "山山映帶，似攜來、畫卷重舒。", 
      "三十里、芙蓉步障，依然紅翠相扶。", 
      "一目清無留處，任屋浮天上，身集空虛。", 
      "殘燒夕陽過雁，點點疏疏。", 
      "故人老大，好襟懷、消減全無。", 
      "慢贏得、秋聲兩耳，冷泉亭下騎驢。"
    ], 
    "rhythmic": "漢宮春", 
    "tags": [
      "西湖"
    ]
  }, 
  {
    "author": "譚宣子", 
    "paragraphs": [
      "掩朱弦、住聽金縷。", 
      "天涯同是羈旅。", 
      "多情記把香羅袖，殘粉半粘荊樹。", 
      "還信否。", 
      "便忍道、石臺暗寂春無主。", 
      "分明間阻。", 
      "那睡鴨噓雲，翔鴛溜月，此際更休語。", 
      "人間世，誰識緘愁最苦。", 
      "輕帆重解煙雨。", 
      "而今翻笑周郎誤。", 
      "挑剔寒缸尋譜。", 
      "遊倦處。", 
      "果因甚、亭亭瘦影如前度。", 
      "無由寄與。", 
      "待謝卻梅花，東風爲我，吹夢過淮浦。"
    ], 
    "rhythmic": "摸魚兒"
  }, 
  {
    "author": "譚宣子", 
    "paragraphs": [
      "春江驟漲，曉陌微乾，斷雲如夢相逐。", 
      "料應怪我頻來去，似千里迢遙，傷心極目。", 
      "爲楚腰、慣舞東風，芳草萋萋襯綠。", 
      "燕飛獨。", 
      "知是誰家簫聲多事，吹咽尋常怨曲。", 
      "儘教衿袖香泥涴，君不見、揚州三生杜牧。", 
      "待淚華、暗落銅盤，甚夜西窗剪燭。"
    ], 
    "rhythmic": "西窗燭"
  }, 
  {
    "author": "譚宣子", 
    "paragraphs": [
      "素秋漸爽，倚香曲枕情依舊。", 
      "懷袖。", 
      "浸數尺湘漪、簟紋皺。", 
      "悲歡盡夢裏，玉骨從消瘦。", 
      "空又。", 
      "思太液芙蓉未央柳。", 
      "翔鳳何在，樂府傳孤奏。", 
      "人病酒。", 
      "有鴛鴦雙字倩誰繡。", 
      "拜月西樓，幾聲滴漏。", 
      "應恐紈潔，已疏郎手。"
    ], 
    "rhythmic": "側犯"
  }, 
  {
    "author": "譚宣子", 
    "paragraphs": [
      "津館貯輕寒，脈脈離情如水。", 
      "東風不管，垂楊無力，總雨顰煙寐。", 
      "欄干外。", 
      "怕春燕掠天，疏鼓疊、春聲碎。", 
      "劉郎易憔悴。", 
      "況是懨懨病起。", 
      "蠻箋漫展，便寫就新詞，倩誰將寄。", 
      "當此際。", 
      "渾似夢峽啼湘，一寸相思千里。"
    ], 
    "rhythmic": "春聲碎"
  }, 
  {
    "author": "譚宣子", 
    "paragraphs": [
      "去路遙。", 
      "歸路遙。", 
      "燈月光中立小橋。", 
      "魂縈紫玉簫。", 
      "風蕭蕭。", 
      "雨蕭蕭。", 
      "此夜相思空寂寥。", 
      "梅花落麗譙。"
    ], 
    "rhythmic": "長相思"
  }, 
  {
    "author": "譚宣子", 
    "paragraphs": [
      "淨亭亭。", 
      "步盈盈。", 
      "蟬影明綃傅體輕。", 
      "水邊無限情。", 
      "翠尊傾。", 
      "翠環傾。", 
      "歸去如何睡得成。", 
      "西風吹酒醒。"
    ], 
    "rhythmic": "長相思"
  }, 
  {
    "author": "譚宣子", 
    "paragraphs": [
      "銀漏滴。", 
      "午夜平康巷陌。", 
      "雙掩獸環人語寂。", 
      "餘香無處覓。", 
      "回首舊遊蹤跡。", 
      "紺碧染衣猶溼。", 
      "一餉沉吟誰會得。", 
      "月明春店笛。"
    ], 
    "rhythmic": "謁金門"
  }, 
  {
    "author": "譚宣子", 
    "paragraphs": [
      "人病酒。", 
      "生怕日高催繡。", 
      "昨夜新翻花樣瘦。", 
      "旋描雙蝶湊。", 
      "閒憑繡牀呵手。", 
      "卻說春愁還又。", 
      "門外東風吹綻柳。", 
      "海棠花廝勾。"
    ], 
    "rhythmic": "謁金門"
  }, 
  {
    "author": "譚宣子", 
    "paragraphs": [
      "欲展吳箋詠杜娘。", 
      "爲停楚棹覓秦郎。", 
      "藕花三十六湖香。", 
      "珠顆翠檠饒宿淚，玉痕紅退怯晨妝。", 
      "小橋風月思淒涼。"
    ], 
    "rhythmic": "浣溪沙"
  }, 
  {
    "author": "譚宣子", 
    "paragraphs": [
      "碧黯塞榆，黃銷堤柳，危欄誰料重撫。", 
      "才情猶未減，指點驚如許。", 
      "當時共伊東顧。", 
      "爲辭家、怕吟鸚鵡。", 
      "袞袞波光，悠悠雲氣，陶寫幾今古。", 
      "生塵每憐微步。", 
      "渺江空歲晚，知在何處。", 
      "土花封玉樹。", 
      "恨極山陽賦。", 
      "吹薌扇底餘歡斷，怎忘得、陰移庭午。", 
      "離別苦。", 
      "那堪聽、敲窗凍雨。"
    ], 
    "rhythmic": "玲瓏四犯"
  }, 
  {
    "author": "譚宣子", 
    "paragraphs": [
      "織綃機上度鳴梭。", 
      "年光容易過。", 
      "縈縈情緒，似水煙山霧兩相和。", 
      "謾道當時何事，流盼動層波。", 
      "巫影嵯峨。", 
      "翠屏牽薜蘿。", 
      "不須微醉自顏酡。", 
      "如今難憑麼。", 
      "燭花銷豔，但替人、垂淚滿銅荷。", 
      "賦罷西城殘夢，猶問夜如何。", 
      "星耿斜河。", 
      "候蟲聲更多。"
    ], 
    "rhythmic": "鳴梭"
  }, 
  {
    "author": "譚宣子", 
    "paragraphs": [
      "嫩黃初染綠初描。", 
      "倚春嬌。", 
      "索春饒。", 
      "燕外鶯邊，想見萬絲搖。", 
      "便作無情終軟美，天賦與，眼眉腰。", 
      "短長亭外短長橋。", 
      "駐金鑣。", 
      "系蘭橈。", 
      "可愛風流，年紀可憐宵。", 
      "辨得重來攀折後，煙雨暗，不辭遙。"
    ], 
    "rhythmic": "江城子"
  }, 
  {
    "author": "譚宣子", 
    "paragraphs": [
      "深意纏綿歌宛轉。", 
      "橫波停眼燈前見。", 
      "最憶來時門半掩。", 
      "春不暖。", 
      "犁花落盡成秋苑。", 
      "疊鼓收聲帆影亂。", 
      "燕飛又趁東風軟。", 
      "目力漫長心力短。", 
      "消息斷。", 
      "青山一點和煙遠。"
    ], 
    "rhythmic": "漁家傲"
  }, 
  {
    "author": "薛燧", 
    "paragraphs": [
      "柳色鎖重樓。", 
      "樓上輕寒不滿鉤。", 
      "堆徑落紅深半指，悠悠。", 
      "飛絮簾櫳幾許愁。", 
      "逐日望歸舟。", 
      "暖藕全寬玉臂韝。", 
      "待得君來春去也，休休。", 
      "未老鴛鴦早白頭。"
    ], 
    "rhythmic": "南鄉子"
  }, 
  {
    "author": "楊韶父", 
    "paragraphs": [
      "水村月淡雲低。", 
      "爲愛寒香晚吹。", 
      "瘦馬立多時。", 
      "是誰家、茅舍竹籬。", 
      "三三兩兩芳蕤。", 
      "未放瓊鋪雪堆。", 
      "只這一些兒。", 
      "勝東風、千枝萬枝。"
    ], 
    "rhythmic": "伊州三臺令・伊州三臺"
  }, 
  {
    "author": "楊韶父", 
    "paragraphs": [
      "涼月薄陰猶殢。", 
      "紅豆一枝秋思。", 
      "門外幾重山，山外行人千里。", 
      "歸未。", 
      "歸未。", 
      "又是菊花天氣。"
    ], 
    "rhythmic": "如夢令"
  }, 
  {
    "author": "楊韶父", 
    "paragraphs": [
      "溪水清。", 
      "溪水渾。", 
      "溪上人家數畝園。", 
      "垂楊深閉門。", 
      "青羅裙。", 
      "白羅裙。", 
      "採盡青蘩到白蘋。", 
      "江南三月春。"
    ], 
    "rhythmic": "長相思"
  }, 
  {
    "author": "史深", 
    "paragraphs": [
      "綠樹深庭院。", 
      "侵簾暝草，沿砌幽蘚。", 
      "問訊餘芳，糝逕碎紅千點。", 
      "暗有芹香墜幾，認杏棟、營巢新燕。", 
      "晴思軟。", 
      "春光幾許，費人裁翦。", 
      "梅陰地溼無塵，但密袖薰虯，靜看詩卷。", 
      "半掬羈心，似翠蕉難展。", 
      "花事因循過了，漸愁人、薰風團扇。", 
      "屏晝掩。", 
      "屏上數峯青遠。"
    ], 
    "rhythmic": "玉漏遲"
  }, 
  {
    "author": "史深", 
    "paragraphs": [
      "畫樓簾半卷，倩誰覓、鳳簫音。", 
      "記待月梅邊，籠香酒後，私語屏陰。", 
      "忽忽佩珠暗解，斷歸鴻、消息兩沉沉。", 
      "前度劉郎易老，舊時飛燕難尋。", 
      "羅襟。", 
      "薄有淚痕侵。", 
      "釵股暗黃金。", 
      "向寶奩密看，綾箋小字，長是驚心。", 
      "登臨漫勞眺遠，但青山、杳隔暮雲深。", 
      "曾傍灣橋繫馬，紫騮嘶度平林。"
    ], 
    "rhythmic": "木蘭花慢"
  }, 
  {
    "author": "史深", 
    "paragraphs": [
      "肌雪浮香，見梅花清姿，漫勞凝佇。", 
      "淡粉最嬌，羞把春□，長記壽陽眉嫵。", 
      "綠苔深逕尋幽地，誰相伴、凌波微步。", 
      "翠鴛冷，芳塵路杳，舊遊何處。", 
      "不信重城間阻。", 
      "終沒個因由，寄聲傳語。", 
      "寶炬凝珠，彩筆呵冰，密寫斷腸新句。", 
      "月寒煙瞑孤山下，羞吟□、斷橋邊去。", 
      "遮愁緒。", 
      "丹青怎生畫取。"
    ], 
    "rhythmic": "花心動"
  }, 
  {
    "author": "丁默", 
    "paragraphs": [
      "兩株煙柳荒城外，依依暮帆曾駐。", 
      "小扇障塵，輕輿貼岸，誰料重行吟處。", 
      "流光暗度。", 
      "悵蘭漵春移，葦汀秋聚。", 
      "可奈清愁，快呼艇子載將去。", 
      "中年懷抱易感，甚風花水葉，猶似孤旅。", 
      "伴鶴幽期，隨鶯樂事，還是情乖意負。", 
      "衣塵帽土。", 
      "但杜鏡堪羞，賀囊偏□。", 
      "待報山靈，莫教雲壑妒。"
    ], 
    "rhythmic": "齊天樂"
  }, 
  {
    "author": "丁默", 
    "paragraphs": [
      "論交眉語，惜別心啼，費情不少。", 
      "蕙渺溱期，蘋深汜約輕誤了。", 
      "幾度金鑄相思，又燕歸鴻杳。", 
      "誰料如今，被鶯閒佔春草。", 
      "頻把愁勾，惜鴉雲、嬌紅猶繞。", 
      "渾拚如夢，爭奈枕酲屏曉。", 
      "欲寄芙蓉香半握，怕不禁秋惱。", 
      "重是親逢，片帆雙度天杪。"
    ], 
    "rhythmic": "華胥引"
  }, 
  {
    "author": "丁默", 
    "paragraphs": [
      "倦雲休雨風還作，交相醒花蘇柳。", 
      "字滿吟灰，痕添坐席，贏得新愁癡守。", 
      "歸期未有。", 
      "負小院移蘭，故園嘗韭。", 
      "謾道春來，沉腰惟覺似秋瘦。", 
      "燒燈時候是也，楚津留野艇，曾趁芳友。", 
      "問月賒晴，憑春買夜，明月添香解酒。", 
      "□知別久。", 
      "悵帝陌論心，客塵侵首。", 
      "戲鼓聲中，舊情猶在否。"
    ], 
    "rhythmic": "齊天樂"
  }, 
  {
    "author": "曾棟", 
    "paragraphs": [
      "落日蒸紅山欲燒。", 
      "短筇行藥過山腰。", 
      "鬆聲隱隱晚來潮。", 
      "矮樹依嚴無敗葉，梅花當路少全梢。", 
      "水村時有短長橋。"
    ], 
    "rhythmic": "浣溪沙"
  }, 
  {
    "author": "曾棟", 
    "paragraphs": [
      "曙色開晴，輕颸敷暖，日影才經檐角。", 
      "倦來芳徑，且倚闌干，獨地新愁粘著。", 
      "長日如年，可堪恨雨絲絲，夢雲漠漠。", 
      "見鳴禽遞響，乳鶯梳翅，癡愁方覺。", 
      "凝望處，初綠呈新，陳柯拆舊，忘了一春歸卻。", 
      "不傷花老，只怕花開，解使朱顏銷鑠。", 
      "寶扇輕搖，亂拋花片教飛，迎風低掠。", 
      "忍重攜素手，驟覺一分瘦落。"
    ], 
    "rhythmic": "過秦樓"
  }, 
  {
    "author": "江開", 
    "paragraphs": [
      "風前簾幕沾飛絮。", 
      "家在垂楊深處住。", 
      "倚樓無語憶郎時，恰是去年今日去。", 
      "帝城簫鼓青春暮。", 
      "應有多情遊治處。", 
      "爭知日日小闌干，望斷斜陽芳草路。"
    ], 
    "rhythmic": "玉樓春"
  }, 
  {
    "author": "江開", 
    "paragraphs": [
      "春時江上廉纖雨。", 
      "張帆打鼓開船去。", 
      "秋晚恰歸來。", 
      "看看船又開。", 
      "嫁郎如未嫁。", 
      "長是淒涼夜。", 
      "情少利心多。", 
      "郎如年少何。"
    ], 
    "rhythmic": "菩薩蠻"
  }, 
  {
    "author": "江開", 
    "paragraphs": [
      "手拈花枝憶小蘋。", 
      "綠窗空鎖舊時春。", 
      "滿樓飛絮一箏塵。", 
      "素約未傳雙燕語，離愁還入賣花聲。", 
      "十分春事倩行雲。"
    ], 
    "rhythmic": "浣溪沙"
  }, 
  {
    "author": "江開", 
    "paragraphs": [
      "謝娘庭院通芳徑。", 
      "四無人、花梢轉影。", 
      "幾番心事無憑準。", 
      "等得青春過盡。", 
      "鞦韆下、佳期又近。", 
      "算畢竟、沉吟未穩。", 
      "不成又是教人恨。", 
      "待倩楊花去問。"
    ], 
    "rhythmic": "杏花天"
  }, 
  {
    "author": "戴平之", 
    "paragraphs": [
      "笑擘黃柑酒半醒。", 
      "玉壺金斗夜生冰。", 
      "開窗盡見千山雪，雪未消時月正明。", 
      "蘭燼短，麝煤輕。", 
      "畫樓鐘鼓已三更。", 
      "倚蘭誰唱清真曲，人與梅花一樣清。"
    ], 
    "rhythmic": "鷓鴣天"
  }, 
  {
    "author": "王□□", 
    "paragraphs": [
      "手拈黃花，對西風無語，雙鬢蕭蕭。", 
      "韶華暗中過眼，零落心交。", 
      "登臨把酒，更誰伴、破橘持螯。", 
      "惟只有，湖邊鷗鷺，飛來如受人招。", 
      "往事不禁重省，料綰羅分鈿，翠減香銷。", 
      "空向畫橋古樹，猶系輕橈。", 
      "西興渡口，誤歸帆、幾信寒潮。", 
      "傷情處，淡煙殘照，倚蘭人共秋高。"
    ], 
    "rhythmic": "漢宮春"
  }, 
  {
    "author": "程武", 
    "paragraphs": [
      "蜀江城遠，想連雲危棧，接天窮處。", 
      "惆悵煙塵回首地，雙闕觚棱猶故。", 
      "龍扈星聯，羽林風肅，未放鸞駣去。", 
      "不堪掩面，淚沾宸袖如雨。", 
      "底事當日昭陽，吹羌鳴羯，涴卻霓裳舞。", 
      "三十六宮春滿眼，曾把色嗔香妒。", 
      "芳草埋情，飛花隕怨，翻被蛾眉誤。", 
      "畫圖驚見，黯然魂斷今古。"
    ], 
    "rhythmic": "念奴嬌"
  }, 
  {
    "author": "程武", 
    "paragraphs": [
      "曳雲搖玉。", 
      "裙蹙秋綃幅。", 
      "學得琵琶依約熟。", 
      "貪按雁沙新曲。", 
      "曲終滿院春閒。", 
      "清顰移上眉山。", 
      "心事怕人猜破，折花背插雲環。"
    ], 
    "rhythmic": "清平樂"
  }, 
  {
    "author": "程武", 
    "paragraphs": [
      "香減鮫綃添淚痕。", 
      "彩雲長是恨，等閒心。", 
      "玉笙猶記夜深聞。", 
      "湘水杳，寂寞隔巫雲。", 
      "翠被冷重薰。", 
      "做成歸夢了，卻銷魂。", 
      "垂楊濃處著朱門。", 
      "依然是，風雨掩黃昏。"
    ], 
    "rhythmic": "小重山"
  }, 
  {
    "author": "王月山", 
    "paragraphs": [
      "夜來疏雨鳴金井，一葉舞空紅淺。", 
      "蓮渚收香，蘭皋浮爽，涼思頓欺班扇。", 
      "秋光苒苒。", 
      "任老卻蘆花，西風不管。", 
      "清興難磨，幾回有句到詩卷。", 
      "長安故人別後，料徵鴻聲裏，畫闌憑遍。", 
      "橫竹吹商，疏砧點月，好夢又隨雲遠。", 
      "閒愁似線。", 
      "甚系損柔腸，不堪裁翦。", 
      "聽著鳴蛩，一聲聲是怨。"
    ], 
    "rhythmic": "齊天樂"
  }, 
  {
    "author": "王萬之", 
    "paragraphs": [
      "柳外寒輕，水邊亭小。", 
      "昨朝燕子歸來了。", 
      "天涯無數舊愁根，東風種得成芳草。", 
      "亭畔鞦韆，當時歡笑。", 
      "香肌不滿和衣抱。", 
      "那堪別後更思量，春來瘦得知多少。"
    ], 
    "rhythmic": "踏莎行"
  }, 
  {
    "author": "錢宀孫", 
    "paragraphs": [
      "徵雁雲深，亂蛩寒淺。", 
      "驚心怕見年華晚。", 
      "蕭疏堤柳不禁霜，江梅瘦影清相伴。", 
      "舞暗香茵，歌闌團扇。", 
      "月明夢繞天涯遠。", 
      "斷腸人在畫樓中，東風不放珠簾卷。"
    ], 
    "rhythmic": "踏莎行"
  }, 
  {
    "author": "陳璧", 
    "paragraphs": [
      "江闊天低，樓高思迥。", 
      "春煙蘸淡如秋景。", 
      "今年芳草去年愁，分明又報明年信。", 
      "燕子還來，歸期未定。", 
      "可堪醉夢紅塵境。", 
      "世間萬事盡消磨，水流不盡青山影。"
    ], 
    "rhythmic": "踏莎行"
  }, 
  {
    "author": "趙時奚", 
    "paragraphs": [
      "斂吳雲，翠奩推上紅晴。", 
      "渺澄流、鱗光寒碎，遠峯螺紺低凝。", 
      "杏香引、畫船影溼，柳陰趁、驕馬蹄輕。", 
      "橋限寬平，堤橫南北，去來人入繡圍行。", 
      "漸際晚，梅妝遊困，十里曳歌聲。", 
      "蒼煙潤，飛鴉妒春，一夢催醒。", 
      "認名園、當時宴幸，纜痕猶在危亭。", 
      "露花濃、靜迎直砌，霧蘚冷、淡護飛甍。", 
      "幾對東風，留連麗景，年□□老越山青。", 
      "夜深月、照人依舊，何處最關情。", 
      "歡娛地，星移世換，客恨還盈。"
    ], 
    "rhythmic": "多麗"
  }, 
  {
    "author": "趙時奚", 
    "paragraphs": [
      "霜皎千林，正石橋人靜，春滿橫塘。", 
      "寒花自開自落，曉色昏黃。", 
      "明沙暗草，對東風、深鎖閒堂。", 
      "金漏短，江南路遠，夢迴雲冷瀟湘。", 
      "重到舊時花下，按玉笙歌徹，月正西廊。", 
      "亭亭愛伊素影，粉薄新妝。", 
      "經年瘦損，漫誰知、心事淒涼。", 
      "休更聽，城頭畫角，一聲聲斷人腸。"
    ], 
    "rhythmic": "漢宮春"
  }, 
  {
    "author": "趙時奚", 
    "paragraphs": [
      "迢迢江路日又曛。", 
      "爲春遲、長是怨春。", 
      "小立馬、千林下，寄寒香、歸贈故人。", 
      "相逢細說經年恨，早忽忽、吹散霽雲。", 
      "算惆悵、芳菲事，粉蝶知、應自魂斷。"
    ], 
    "rhythmic": "戀繡衾"
  }, 
  {
    "author": "趙時奚", 
    "paragraphs": [
      "江南煙水幾萬重。", 
      "記玉人、花底舊容。", 
      "待欲寄、飛鴻信，望前山、夕照冷紅。", 
      "塞笳月下聲悽楚，怨百花、春事夢空。", 
      "倩誰共、東君說，把陽和、分付朔風。"
    ], 
    "rhythmic": "戀繡衾"
  }, 
  {
    "author": "向希尹", 
    "paragraphs": [
      "曉簾櫳，晴院宇，空鴨冷沉水。", 
      "翠被欺寒，嬌困未忺起。", 
      "厭厭兩點眉峯，一痕酒暈，正人在、溫柔鄉里。", 
      "甚情味。", 
      "羞對釵燕箏鴻，胭脂暗彈淚。", 
      "欲寫吳箋，無處問雙鯉。", 
      "倩他輕薄楊花，與愁結伴，直吹到，那人根底。"
    ], 
    "rhythmic": "祝英臺近"
  }, 
  {
    "author": "向希尹", 
    "paragraphs": [
      "結客去登樓。", 
      "誰系蘭舟。", 
      "半稿清漲雨初收。", 
      "把酒留春春不住，柳暗江頭。", 
      "老去怕閒愁。", 
      "莫莫休休。", 
      "晚來風惡下簾鉤。", 
      "試問落花隨水去，還解西流。"
    ], 
    "rhythmic": "浪淘沙"
  }, 
  {
    "author": "蕭元之", 
    "paragraphs": [
      "流蘇垂翠幰，高低一色，紅紫等泥沙。", 
      "香山居士老，柳枝桃葉，飛梗屬誰家。", 
      "好音過耳，任啼鳥、怨入芳華。", 
      "心情懶，筆牀吟卷，醉墨戲翻鴉。", 
      "堪嗟。", 
      "雕弓快馬，敕勒追蹤，向夕陽坡下。", 
      "休更憶，青絲絡轡，紅袖裁紗。", 
      "司空見慣渾如夢。", 
      "笑幾回、索葦吹葭。", 
      "山中樂，從渠恣賞鶯花。"
    ], 
    "rhythmic": "渡江雲"
  }, 
  {
    "author": "蕭元之", 
    "paragraphs": [
      "斷紅流水香難覓。", 
      "行雲一去無蹤跡。", 
      "楊柳漫遮闌。", 
      "閒愁付遠山。", 
      "玉箏彈未了。", 
      "倚柱人空老。", 
      "青子摘來酸。", 
      "酸心有幾般。"
    ], 
    "rhythmic": "菩薩蠻"
  }, 
  {
    "author": "蕭元之", 
    "paragraphs": [
      "人生何必求名，身閒便是名高處。", 
      "臥雲衣袂，何因自染，修塗塵土。", 
      "世路羊腸，人情狙賦，翻雲覆雨。", 
      "把從前舊夢，倚闌重省，休更錯、添箋註。", 
      "況是吾廬江上，也抵得、封侯千戶。", 
      "高眠閒聽，鄰舟漁唱，倚闌農語。", 
      "休望當年，溪邊俱載，隆中三顧。", 
      "怕羣鷗微覺，見人慾起，揹人飛去。"
    ], 
    "rhythmic": "水龍吟"
  }, 
  {
    "author": "陳成之", 
    "paragraphs": [
      "恨入眉尖熨不開。", 
      "日高猶未肯，傍妝臺。", 
      "玉郎嘶騎不歸來。", 
      "樑間燕，猶自及時回。", 
      "粉淚污香腮。", 
      "纖腰成瘦損，有人猜。", 
      "一春那識下香階。", 
      "春又去，花落滿蒼苔。"
    ], 
    "rhythmic": "小重山"
  }, 
  {
    "author": "王師錫", 
    "paragraphs": [
      "竹上一樓鳳翠。", 
      "竹下一渠春水。", 
      "中有隱人居，破屋數間而已。", 
      "無事。", 
      "無事。", 
      "靜夜月明千里。"
    ], 
    "rhythmic": "如夢令"
  }, 
  {
    "author": "趙時行", 
    "paragraphs": [
      "霜月溼，人睡矮篷秋。", 
      "驚覺夜深兒女夢，漁歌風起白蘋洲。", 
      "別岸又潮頭。"
    ], 
    "rhythmic": "望江南・憶江南"
  }, 
  {
    "author": "郭□□", 
    "paragraphs": [
      "賣餳天氣簫聲軟。", 
      "午院水沉煙未斷。", 
      "睡起補殘眉。", 
      "紅綿入鏡遲。", 
      "霎時開笑靨。", 
      "花上看雙蝶。", 
      "新月上簾鉤。", 
      "相思不斷頭。"
    ], 
    "rhythmic": "菩薩蠻"
  }, 
  {
    "author": "王大簡", 
    "paragraphs": [
      "拂面涼生酒半醒。", 
      "廉纖小雨晚初晴。", 
      "過雲無定月虧盈。", 
      "庭戶不關春悄悄，闌干倚遍夜深深。", 
      "幾回風竹誤人聽。"
    ], 
    "rhythmic": "浣溪沙"
  }, 
  {
    "author": "王大簡", 
    "paragraphs": [
      "夢期疏，書約誤。", 
      "腸斷夜窗風雨。", 
      "燈暈冷，漏聲遙。", 
      "酒消愁未消。", 
      "想天涯，芳草碧。", 
      "人與芳春俱客。", 
      "憑杜宇，向江城。", 
      "好啼三兩聲。"
    ], 
    "rhythmic": "更漏子"
  }, 
  {
    "author": "劉菊房", 
    "paragraphs": [
      "醉魂離夢，捻合難成片。", 
      "惡味怕黃昏，更西風，梧桐深院。", 
      "蟬鬆翠嫵，記那日相逢，情繾綣。", 
      "語玲瓏，人靜凌波見。", 
      "香雲曾約，念阻題紅怨。", 
      "應是綠窗寒，也思郎、雲衣誰換。", 
      "郎今銷黯，步楚竹江空，雲縹緲，水彌茫，不抵相思半。"
    ], 
    "rhythmic": "驀山溪"
  }, 
  {
    "author": "杜龍沙", 
    "paragraphs": [
      "階露重。", 
      "浥透尋花雙鳳。", 
      "天色晴明風不動。", 
      "薄衫金絡縫。", 
      "午枕高雲斜縱。", 
      "一覺風流春夢。", 
      "起看翻翻簾影弄。", 
      "夕陽歸燕共。"
    ], 
    "rhythmic": "謁金門"
  }, 
  {
    "author": "杜龍沙", 
    "paragraphs": [
      "波暖芹汀，風香蘭圃。", 
      "清塵幾點茸茸雨。", 
      "畫船絲竹載梁州，彩旗繩板歡遊女。", 
      "修禊初三，禁菸百五。", 
      "年華恰到風流處。", 
      "一生只當百回春，一回春到休輕負。"
    ], 
    "rhythmic": "踏莎行"
  }, 
  {
    "author": "杜龍沙", 
    "paragraphs": [
      "鶯啼人起，花露真珠灑。", 
      "白苧衫，青驄馬。", 
      "繡陌相將，鬥雞寒食下。", 
      "迴廊瞑色愔愔，應是待、歸來也。", 
      "月漸高，門猶亞。", 
      "悶剔銀缸，漏聲初入夜。"
    ], 
    "rhythmic": "鬥雞回"
  }, 
  {
    "author": "杜龍沙", 
    "paragraphs": [
      "窗影瓏璁，畫樓平曉，翳柳啼鴉。", 
      "門巷漸有新煙，東風定、人掃桐花。", 
      "峭寒鬥減，看旅雁、爭起蒹葭。", 
      "溯斷雲，多少悲鳴，數行又下遠汀沙。", 
      "應是故園桃李謝。", 
      "送清江、一曲闌干下。", 
      "染翰爲賦春羈，嗟雙鬢、客舍成華。", 
      "繡鞭綺陌，強攜酒、來覓吳娃。", 
      "聽扇底、悽惋新聲，醉裏翻念家。"
    ], 
    "rhythmic": "雨淋鈴"
  }, 
  {
    "author": "王蒼", 
    "paragraphs": [
      "補成團扇繡殘工。", 
      "並蒂瑞芙蓉。", 
      "花心欲就針折，赬玉唾殘茸。", 
      "尋斷緒，怨西風。", 
      "寂寥中。", 
      "兩般時候，舊月新霜，曉角昏鍾。"
    ], 
    "rhythmic": "訴衷情"
  }, 
  {
    "author": "宋德廣", 
    "paragraphs": [
      "好風吹月過樓西。", 
      "樓前人影稀。", 
      "杜鵑啼斷綠楊枝。", 
      "行人知不知。", 
      "紅葉字，斷腸詩。", 
      "從今懶再題。", 
      "後園零落淡胭脂。", 
      "似君初去時。"
    ], 
    "rhythmic": "阮郎歸"
  }, 
  {
    "author": "李好古2", 
    "paragraphs": [
      "花過雨。", 
      "又是一番紅素。", 
      "燕子歸來愁不語。", 
      "舊巢無覓處。", 
      "誰在玉關勞苦。", 
      "誰在玉樓歌舞。", 
      "若使胡塵吹得去。", 
      "東風侯萬戶。"
    ], 
    "rhythmic": "謁金門"
  }, 
  {
    "author": "黃廷", 
    "paragraphs": [
      "乍寒簾幕。", 
      "愁燈花正結，又還輕落。", 
      "弄瘦影、瓶裏梅梢，爲誰綴隴頭，向來新萼。", 
      "萬古千今，算惟有、別情難託。", 
      "把潘郎鬢綠，盡付雁聲，幾度寥寞。", 
      "扁舟暮江舊泊。", 
      "記攜觴就折，煙翠猶弱。", 
      "漫過卻、歌夕吟朝，問天道何時，素纖重握。", 
      "想得文姬，近更苦、雲衣香薄。", 
      "待更闌、試尋夢境，夢迴更惡。"
    ], 
    "rhythmic": "解連環"
  }, 
  {
    "author": "黃廷璹", 
    "paragraphs": [
      "乍梅黃雨過，遍倚層樓，時舞垂陽。", 
      "暗綠知誰換，似煙濃霧薄，望眼偏妨。", 
      "昔人畫鷁無數，相引入橫塘。", 
      "縱細切香蒲，重開絳蕊，懶向清觴。", 
      "淒涼。", 
      "舊遊地，謾賦減蘭成，才退周郎。", 
      "總把芳辰誤，念紗窗深靜，冰簟流光。", 
      "鳳箋試寫新句，青羽碧天長。", 
      "又隱隱城頭，隨風斷角斜照黃。"
    ], 
    "rhythmic": "憶舊遊"
  }, 
  {
    "author": "黃廷", 
    "paragraphs": [
      "墜葉窺檐語。", 
      "風簾薄，遞來幽恨無數。", 
      "牙籤倦展，銀缸細剔，悄然歸旅。", 
      "聲傳漏閣偏長，更奈向、瀟瀟亂雨。", 
      "想近日，舞袖翻雲，吟箋度雪誰願。", 
      "當時翠縷吹花，東城繡陌，雙燕何許。", 
      "香羅唾碧，晴紗印粉，甚緣重睹。", 
      "藍橋鎮隔芳夢，念騎省、悲秋漫賦。", 
      "待倚闌，或遇賓鴻，殷勤寄與。"
    ], 
    "rhythmic": "宴清都"
  }, 
  {
    "author": "黃廷", 
    "paragraphs": [
      "絮花弱。", 
      "吹滿斜陽院落。", 
      "鞦韆外，無數小舟，綠水溶溶帶城郭。", 
      "流光漫暗覺。", 
      "辜卻。", 
      "鶯呼燕諾。", 
      "歡遊地，都在夢中，雙蝶翩翩度簾幕。", 
      "憑誰問康樂。", 
      "又粉過新梢，紅退殘萼。", 
      "闌干休倚東風惡。", 
      "憐瑟韻空在，鑑容偷改，青青洲渚遍杜若。", 
      "故交半廖寞。", 
      "漂泊。", 
      "鎮如昨。", 
      "念玉指頻彈，珠淚還閣。", 
      "孤燈隱隱巫雲薄。", 
      "奈別遽無語，恨深誰託。", 
      "明朝何處，夜漸短，聽畫角。"
    ], 
    "rhythmic": "蘭陵王"
  }, 
  {
    "author": "黃廷", 
    "paragraphs": [
      "駐馬林塘，還尋舊跡，雨收秋晚。", 
      "殘蕉映牖，強把碧心偷展。", 
      "記相逢、畫堂宴開，亂花影入簾初卷。", 
      "正小池漲綠，絲綸曾試，事隨鴻遠。", 
      "悽斷。", 
      "情何限。", 
      "料素扇塵深，怨娥碧淺。", 
      "清宮麗羽，漫有苔箋題滿。", 
      "問低牆、雙柳尚存，幾時豔燭親共剪。", 
      "但凝眸，數點遙峯，春色青如染。"
    ], 
    "rhythmic": "瑣窗寒"
  }, 
  {
    "author": "黃廷", 
    "paragraphs": [
      "十年漢上東風夢，依然淡煙鶯曉。", 
      "繫馬橋空，維舟岸易，誰識當時蘇小。", 
      "籌花鬥草。", 
      "任波浴斜陽，絮迷芳島。", 
      "笑底歌邊，黛娥嬌聚怕歸早。", 
      "京塵衣袂易染，舊遊隨霧散，新恨難表。", 
      "燕子朱扉，梨英翠箔，留得春光多少。", 
      "晴絲漫繞。", 
      "料帶角香銷，扇陰詩杳。", 
      "細倚鞦韆，片雲天共渺。"
    ], 
    "rhythmic": "齊天樂"
  }, 
  {
    "author": "陳坦之", 
    "paragraphs": [
      "遠碧秋痕瘦，楚玉恨賦淒涼。", 
      "荷雨碎，泣殘妝。", 
      "系愁在垂陽。", 
      "秋衣拂疊仙梔露，裁雲刀尺猶香。", 
      "詩錦字，獻明璫。", 
      "肯容易相忘。", 
      "思量。", 
      "空掩抑，分宵緩枕，終不敵、涼譙漏長。", 
      "自解珮、蘭皋去後，漸消滅、香梅醞藉，小杜疏狂。", 
      "年華駛水，鬢影西風，都付清觴。"
    ], 
    "rhythmic": "塞翁吟"
  }, 
  {
    "author": "陳坦之", 
    "paragraphs": [
      "睡起聞鶯，捲簾微雨，黃昏遞愁。", 
      "正青翰音斷，離懷幾摺，碧雲暮合，千里雙眸。", 
      "思發花前，人歸雁後，誤記歸帆天際舟。", 
      "渾無據，但餘香繞夢，頻到西樓。", 
      "風流。", 
      "翻是花讐。", 
      "謾長遣眉山翠不流。", 
      "想哀箏繞指，鴻移鳳咽，殘燈背泣，玉沁春柔。", 
      "夜月精神，朝陽微豔，何處瑤臺輕駐留。", 
      "愁無際，被東風吹去，綠黯芳洲。"
    ], 
    "rhythmic": "沁園春"
  }, 
  {
    "author": "陳坦之", 
    "paragraphs": [
      "綠弱紅臞。", 
      "暖雲沁雨，乍有還無。", 
      "破曉幽禽，平渠流水，春響庭除。", 
      "梅酸初著花跗。", 
      "似滴滴、新愁未舒。", 
      "幾信花風，一痕青燒，萬里秦吳。"
    ], 
    "rhythmic": "柳梢青"
  }, 
  {
    "author": "陳坦之", 
    "paragraphs": [
      "歸未卜。", 
      "頻倒金彄纖玉。", 
      "明月綃窗停剪燭。", 
      "搦愁題蠹綠。", 
      "秋水娟娟魚目。", 
      "腰素幾分銷縮。", 
      "接得雲箋無意讀。", 
      "雕鞍何處宿。"
    ], 
    "rhythmic": "謁金門"
  }, 
  {
    "author": "張艾", 
    "paragraphs": [
      "霓裳按歌地，涼影參差。", 
      "還是佩解江湄。", 
      "滄波正洗襪塵恨，流霞空沁銖衣。", 
      "盈盈半輸笑，向朱闌凝佇，欲訴心期。", 
      "碧筒喚酒，恐嬌娥、來下瑤池。", 
      "未許西風吹斷，環步障千重，鎮護金猊。", 
      "落晚文禽點鏡，分香竊翠，卻念幽羈。", 
      "彩雲驚散，暗傷情、不似芳時。", 
      "待清歌招些，憐心問的，水杳舟移。"
    ], 
    "rhythmic": "夜飛鵲・夜飛鵲慢"
  }, 
  {
    "author": "張艾", 
    "paragraphs": [
      "輕雷殷殷，小枕驚回，簾影搖庭戶。", 
      "嫩涼遙度。", 
      "江雲墮、結作西窗暗雨。", 
      "閒階靜佇。", 
      "嘆疏袂、愁寬一縷。", 
      "憑畫欄，潤葉鳴條，總是安秋處。", 
      "因喚扁舟晚渡。", 
      "漸聞歌招得，採菱儔侶。", 
      "臨平歸路。", 
      "花無數、應識汀洲倦旅。", 
      "飛紅怨暮。", 
      "長趁得、斷鴻南浦。", 
      "閒枕衾，誰更無聊，應最憐紈素。"
    ], 
    "rhythmic": "解語花"
  }, 
  {
    "author": "張艾", 
    "paragraphs": [
      "渚雲弄溼，煙縷際晚，江國遙碧。", 
      "鴻過無跡。", 
      "怕聞野寺孤鍾動悽惻。", 
      "小橋路窄。", 
      "疏袖暗拂衰草，愁聽蛩語還寂。", 
      "可堪過了，龜紗負瑤席。", 
      "荏苒露華白。", 
      "一夜秋窗驚曉色。", 
      "柳影孤危，殘蟬空抱葉。", 
      "想搖落關情，歸夢頻折。", 
      "物華消歇。", 
      "盡倒斷寒塘，幽香先滅。", 
      "怨紅供、拒霜啼頰。"
    ], 
    "rhythmic": "繞佛閣"
  }, 
  {
    "author": "徐□", 
    "paragraphs": [
      "落紅幾陣清明雨。", 
      "憶花期、半被晴慳寒阻。", 
      "新柳著春濃，早翠池波妒。", 
      "粉雨香雲消息遠，漫舊日、鞦韆庭宇。", 
      "凝佇。", 
      "正春醒簾外，一聲鶯語。", 
      "塵鎖寶箏弦柱。", 
      "自眉峯惹恨。", 
      "六麼慵舞。", 
      "深院不成妝，有淚彈誰與。", 
      "記得踏青歸去後，細共說、花陰深處。", 
      "心愫。", 
      "怕當時飛燕，知人分付。"
    ], 
    "rhythmic": "真珠簾"
  }, 
  {
    "author": "施翠巖", 
    "paragraphs": [
      "西風滿目。", 
      "漸院落悄清，愁近銀燭。", 
      "多少蟲書墮翠，又隨波縠。", 
      "姮娥半露扶疏影，向虛檐、似知幽獨。", 
      "浦鴻聲斷，枝烏漏永，芳夢難續。", 
      "記舊日、離亭細囑。", 
      "早歸趁香邊，頻泛醽醁。", 
      "誰遣而今，對景黛娥雙蹙。", 
      "玉鞭但共秋光遠，漫空憐、如許金粟。", 
      "露零襟冷，蕭蕭更兼，數竿修竹。"
    ], 
    "rhythmic": "桂枝香"
  }, 
  {
    "author": "施翠巖", 
    "paragraphs": [
      "披紫菟裘，上白鷺亭，看吹洞簫。", 
      "望長江庚鯨過，江橫素練，回仙鶴度，月在青霄。", 
      "依約淮山，清冷風露，如到瀛洲聽海濤。", 
      "浮圖近，更玉鈴金鐸，初奏琅玕。", 
      "人間夢境廖廖。", 
      "問故國繁華能幾朝。", 
      "有千年枯井，龍沉鳳怨，數邱黃壤，兔走猿嗥。", 
      "莫問榮華，不如歸去。", 
      "短棹孤篷乘夜潮。", 
      "翠巖下，耕白雲二頃，勝種仙苗。"
    ], 
    "rhythmic": "沁園春", 
    "tags": [
      "長江"
    ]
  }, 
  {
    "author": "續雪谷", 
    "paragraphs": [
      "砌紅慵掃，問東風、應念西園廖落。", 
      "簾卷垂陽鶯囀巧，才見還因飛卻。", 
      "拈指光陰，關心節序，總在鞦韆索。", 
      "翻翻雙蝶，傍人爭趁行樂。", 
      "曾記步月歸來，秦箏彈遍，共倚闌干角。", 
      "別後池亭誰鬥草，多少芳遊擔閣。", 
      "世事升沈，人生聚散，俯仰空如昨。", 
      "餘香猶在，繡幃清曉寒薄。"
    ], 
    "rhythmic": "念奴嬌"
  }, 
  {
    "author": "續雪谷", 
    "paragraphs": [
      "眼媚雙波溜，腰柔一搦纖。", 
      "問伊何事放珠簾。", 
      "笑道篆香銷盡、要重添。", 
      "數日寬金釧，梳雲拂翠奩。", 
      "梅妝依舊落虛檐。", 
      "題起一春心事、兩眉尖。"
    ], 
    "rhythmic": "南歌子"
  }, 
  {
    "author": "續雪谷", 
    "paragraphs": [
      "心悠悠。", 
      "恨悠悠。", 
      "誰剪青山兩點愁。", 
      "笙寒燕子樓。", 
      "曉星稀。", 
      "暮雲飛。", 
      "織就回文不下樓。", 
      "花飛人未歸。"
    ], 
    "rhythmic": "長相思"
  }, 
  {
    "author": "榮樵仲", 
    "paragraphs": [
      "既難求富貴，何處沒溪山。", 
      "不成天也，不容我去樂清閒。", 
      "短褐寬裁疏葛，柱杖橫拖瘦玉，著個竹皮冠。", 
      "弄影碧霞裏，長嘯翠微間。", 
      "醉時歌，狂時舞，困時眠。", 
      "け然自得，了無一點俗相干。", 
      "擬把清風明月，剪作長篇短闋，留與世人看。", 
      "待倩月邊女，歸去借青鸞。"
    ], 
    "rhythmic": "水調歌頭"
  }, 
  {
    "author": "陸象澤", 
    "paragraphs": [
      "笛喚春風起。", 
      "向湖邊、臘前折柳，問君何意。", 
      "孤負梅花立晴晝，一舸淒涼雪底。", 
      "但小閣、琴棋而已。", 
      "佳客清明留不住，爲匡廬、只在家窗裏。", 
      "湓浦去，兩程耳。", 
      "草堂舊日談經地。", 
      "更從容、南山北水，庾樓重倚。", 
      "萬卷心胸幾千古，仰首駸駸紫氣。", 
      "正江上、風寒如此。", 
      "且趁霜天鱸魚好，把貂裘、換酒長安市。", 
      "明夜去，月千里。"
    ], 
    "rhythmic": "賀新涼・賀新郎", 
    "tags": [
      "廬山"
    ]
  }, 
  {
    "author": "鞠華翁", 
    "paragraphs": [
      "丁丁起處。", 
      "在縱牧九京，經燒殘樹。", 
      "時見鳥鳶飢噪，鵂鶹妖呼。", 
      "數間老屋團荒堵。", 
      "算何人、瓣香來注。", 
      "淡煙斜照，閒花野棠，杳杳年度。", 
      "世事幾、番雲覆雨，獨此道嫌人，拋棄塵土。", 
      "眼裏長青，誰也解如山否。", 
      "三三五五騎牛伴，望前村、吹笛歸去。", 
      "柳青梨白，春濃月淡，蹋歌椎鼓。"
    ], 
    "rhythmic": "桂枝香"
  }, 
  {
    "author": "鞠華翁", 
    "paragraphs": [
      "又見花陰如水，兩心猶未平。", 
      "正坐久、主客成三，空無語、影落秋枰。", 
      "千年人間事業，垂成處、一著容易傾。", 
      "便解圍、小住何妨，機鋒在，瞬息天又明。", 
      "甚似漢吳對營。", 
      "紛紛不了，孤光照徹連城。", 
      "又似殘星，向零落，有餘情。", 
      "姮娥笑人遲暮，念才力、底須爭。", 
      "從虧又成。", 
      "何人正聽隔壁聲。"
    ], 
    "rhythmic": "綺寮怨"
  }, 
  {
    "author": "曾晞顏", 
    "paragraphs": [
      "富貴人間有。", 
      "就如今，秤量陰德，還公最厚。", 
      "一郡鶻崙全似舊，春滿霜疇稻畝。", 
      "近帳外、干將夜吼。", 
      "直指禾川弄霆雷，從山陰、鹿健那能走。", 
      "都算計，怎擔負。", 
      "單車曲曲穿巖竇。", 
      "向迷途、分明一呼，散渠回首。", 
      "夾路香花迎拜了，見說家家舉酒。", 
      "道公是、再生父母。", 
      "活一口還添一歲，這一回、活幾千千口。", 
      "只此事，是公壽。"
    ], 
    "rhythmic": "賀新郎"
  }, 
  {
    "author": "曾顏", 
    "paragraphs": [
      "昨夜探寒梅，先報一陽消息。", 
      "天遣花神妝點，襯賢侯清白。", 
      "試將玉蕊比修齡，算枝頭千百。", 
      "更有不凡風味，付調羹仙客。"
    ], 
    "rhythmic": "好事近"
  }, 
  {
    "author": "朱子厚", 
    "paragraphs": [
      "風動竹。", 
      "清遍一窗梅溽。", 
      "聞道小喬乘鳳玉。", 
      "仙裳飄霧縠。", 
      "來嫁吾門公瑾叔。", 
      "天上人間願足。", 
      "濃繚水沉燃寶燭。", 
      "鬢長相對綠。"
    ], 
    "rhythmic": "謁金門"
  }, 
  {
    "author": "劉辰翁", 
    "paragraphs": [
      "朝朝暮，雲雨定何如。", 
      "花日穿窗梅小小，雪風灑雨柳疏疏。", 
      "人唱晚晴初。"
    ], 
    "rhythmic": "望江南・憶江南"
  }, 
  {
    "author": "劉辰翁", 
    "paragraphs": [
      "春悄悄，春雨不須晴。", 
      "天上未知燈有禁，人間轉似月無情。", 
      "村市學簫聲。"
    ], 
    "rhythmic": "望江南・憶江南"
  }, 
  {
    "author": "劉辰翁", 
    "paragraphs": [
      "梧桐子，看到月西樓。", 
      "醋釅橙黃分蟹殼，麝香荷葉剝雞頭。", 
      "人在御街遊。"
    ], 
    "rhythmic": "望江南・憶江南"
  }, 
  {
    "author": "劉辰翁", 
    "paragraphs": [
      "梧桐子，人在御街遊。", 
      "鳳宿雲綃金縷帶，龍池翠帳玉香球。", 
      "宮女後庭秋。"
    ], 
    "rhythmic": "望江南・憶江南"
  }, 
  {
    "author": "劉辰翁", 
    "paragraphs": [
      "長欲語，欲語又蹉跎。", 
      "已是厭聽夷甫頌，不堪重省越人歌。", 
      "孤負水雲多。", 
      "羞拂拂，懊惱自摩挲。", 
      "殘燭不教人徑去，斷雲時有淚相和。", 
      "恨恨欲如何。"
    ], 
    "rhythmic": "望江南・憶江南"
  }, 
  {
    "author": "劉辰翁", 
    "paragraphs": [
      "前之夕，織女渡河邊。", 
      "天上一朝元五日，人間小住亦千年。", 
      "相合降神仙。", 
      "當富貴，掩鼻正高眠。", 
      "欲語會稽仍小待，不知文舉更堪憐。", 
      "蔗境在頑堅。"
    ], 
    "rhythmic": "望江南・憶江南"
  }, 
  {
    "author": "劉辰翁", 
    "paragraphs": [
      "添一歲，減一歲愁眉。", 
      "若待一生昏嫁了，更須採藥十年遲。", 
      "昏嫁已隨時。", 
      "東家者，俎豆伴兒嬉。", 
      "幸自少年場屋了，誰能匊淅數還炊。", 
      "千歲是靈龜。"
    ], 
    "rhythmic": "望江南・憶江南"
  }, 
  {
    "author": "劉辰翁", 
    "paragraphs": [
      "盤之所，春蝶舞晴暄。", 
      "溪傍野梅根種玉，牆圍修竹筍生鞭。", 
      "深院待回仙。", 
      "嘉熙好，四十二年前。", 
      "猶記五星丁卯聚，更遲幾歲甲申連。", 
      "快活共千年。"
    ], 
    "rhythmic": "望江南・憶江南"
  }, 
  {
    "author": "劉辰翁", 
    "paragraphs": [
      "齊眉舉，彩侍紫霞卮。", 
      "天上九朝鳧冉冉，尊前一笑玉差差。", 
      "人唱自家詞。", 
      "籬下菊，醉把一枝枝。", 
      "花水乞君三十斛，秋風記我一聯詩。", 
      "留看晚香時。"
    ], 
    "rhythmic": "望江南・憶江南"
  }, 
  {
    "author": "劉辰翁", 
    "paragraphs": [
      "七日後，重會是星前。", 
      "二月之間渾似此，餘年何止萬三千。", 
      "日擬醉華筵。", 
      "歌白雪，除是雪兒傳。", 
      "看取長生瓢屢倒，眼前橘粟術何玄。", 
      "自唱鵲橋仙。"
    ], 
    "rhythmic": "望江南・憶江南"
  }, 
  {
    "author": "劉辰翁", 
    "paragraphs": [
      "寬處略從容。", 
      "華水華山自不同。", 
      "舊日諸賢攜手恨，匆匆。", 
      "只說明年甚處重。", 
      "幾歲避遼東。", 
      "茅竹秋風一併空。", 
      "慾望遼東何處是，濛濛。", 
      "也似秦樓一夢中。"
    ], 
    "rhythmic": "南鄉子"
  }, 
  {
    "author": "劉辰翁", 
    "paragraphs": [
      "香雪碎團團。", 
      "便合枝頭帶露餐。", 
      "笑倒那人和玉屑，金丹。", 
      "不在仙人掌上盤。", 
      "千樹碧闌干。", 
      "山崦朱門夢裏殘。", 
      "花下主人都在此，誰看。", 
      "天上人間一樣寒。"
    ], 
    "rhythmic": "南鄉子"
  }, 
  {
    "author": "劉辰翁", 
    "paragraphs": [
      "去似賞花移。", 
      "處處開尊亦不辭。", 
      "梨慄又空醅又盡，方知。", 
      "舊日驪駒勸客歸。", 
      "歸路月相隨。", 
      "兒子門生個個遲。", 
      "坐久不知無可待，堪疑。", 
      "向道兒癡直是癡。"
    ], 
    "rhythmic": "南鄉子"
  }, 
  {
    "author": "劉辰翁", 
    "paragraphs": [
      "無葉著秋聲。", 
      "涼鬢堪驚。", 
      "滿城明月半窗橫。", 
      "惟有老人心似醉，未曉偏醒。", 
      "起舞故無成。", 
      "此恨難平。", 
      "正襟危坐二三更。", 
      "除卻故人曹孟德，更與誰爭。"
    ], 
    "rhythmic": "浪淘沙"
  }, 
  {
    "author": "劉辰翁", 
    "paragraphs": [
      "卷海海翻杯。", 
      "傾動蓬萊。", 
      "似嫌到處馬頭埃。", 
      "雨洗御街流到我，吹向潮回。", 
      "寒似雪天梅。", 
      "安石榴開。", 
      "繡衾重暖笑爐灰。", 
      "料想東風還憶我，昨夜歸來。"
    ], 
    "rhythmic": "浪淘沙"
  }, 
  {
    "author": "劉辰翁", 
    "paragraphs": [
      "無謂兩眉攢。", 
      "風雨春寒。", 
      "池塘小小水漫漫。", 
      "只爲柳花無一點，忘了臨安。", 
      "何許牡丹殘。", 
      "客倚屏看。", 
      "小樓面面是春山。", 
      "日暮不知春去路，一帶闌干。"
    ], 
    "rhythmic": "浪淘沙"
  }, 
  {
    "author": "劉辰翁", 
    "paragraphs": [
      "比似尋芳嬌困。", 
      "不是弓彎拍袞。", 
      "無物倚春慵，三寸襪痕新緊。", 
      "羞褪。", 
      "羞褪。", 
      "忽忽心情未穩。"
    ], 
    "rhythmic": "如夢令"
  }, 
  {
    "author": "劉辰翁", 
    "paragraphs": [
      "寂歷柳風斜倚。", 
      "錯莫夢雲難記。", 
      "花影爲誰重，一握鮫人絲淚。", 
      "何事。", 
      "何事。", 
      "歷歷臉潮羞起。"
    ], 
    "rhythmic": "如夢令"
  }, 
  {
    "author": "劉辰翁", 
    "paragraphs": [
      "睡眼青陰欲午。", 
      "當戶小風輕暑。", 
      "倦近碧闌干，斜影卻扶人去。", 
      "無緒。", 
      "無緒。", 
      "落落一襟輕舉。"
    ], 
    "rhythmic": "如夢令"
  }, 
  {
    "author": "劉辰翁", 
    "paragraphs": [
      "落葉西風滿地。", 
      "獨宿瓊樓丹桂。", 
      "孤影抱蟾寒，寄與月明千里。", 
      "休寄。", 
      "休寄。", 
      "粟粟蕊珠心碎。"
    ], 
    "rhythmic": "如夢令"
  }, 
  {
    "author": "劉辰翁", 
    "paragraphs": [
      "涌金門外上船場。", 
      "湖山堂。", 
      "衆賢堂。", 
      "到幾淒涼，城角夜吹霜。", 
      "誰識兩峯相對語，天慘慘，水茫茫。", 
      "月移疏影傍人牆。", 
      "怕昏黃。", 
      "又昏黃。", 
      "舊日朱門，四聖暗飄香。", 
      "驛使不來春又老，南共北，斷人腸。"
    ], 
    "rhythmic": "江城子"
  }, 
  {
    "author": "劉辰翁", 
    "paragraphs": [
      "一年春事幾何空。", 
      "杏花紅。", 
      "海棠紅。", 
      "看取枝頭，無語怨天公。", 
      "幸自一晴晴太暖，三日雨，五更風。", 
      "山中長自憶城中。", 
      "到城中。", 
      "望水東。", 
      "說盡閒情，無日不忽忽。", 
      "昨日也同花下飲，終有恨，不曾濃。"
    ], 
    "rhythmic": "江城子"
  }, 
  {
    "author": "劉辰翁", 
    "paragraphs": [
      "書題拂拂洞庭香。", 
      "孕雲黃。", 
      "粲珠光。", 
      "喚謫仙人，除是賀知章。", 
      "未老得閒閒到老，無一事，和詩忙。", 
      "是中曾著老人雙。", 
      "送千觴。", 
      "樂誰妨。", 
      "世上輸贏，不似爛柯長。", 
      "晚入耆英年最少，空結客，少年場。"
    ], 
    "rhythmic": "江城子", 
    "tags": [
      "洞庭湖"
    ]
  }, 
  {
    "author": "劉辰翁", 
    "paragraphs": [
      "紅敧醉袖殢闌干。", 
      "夜將闌。", 
      "去難拚。", 
      "燒蜜調蜂，重照錦團欒。", 
      "春到洞房深處暖，方知道，月宮寒。", 
      "枝枝紅淚不曾乾。", 
      "揹人彈。", 
      "語羞檀。", 
      "欲睡心情，一似夢驚殘。", 
      "正自朦朧花下好，銀燭裏，幾人看。"
    ], 
    "rhythmic": "江城子"
  }, 
  {
    "author": "劉辰翁", 
    "paragraphs": [
      "小閣橫窗，倩誰畫得梅梢遠。", 
      "那回半面。", 
      "曾向屏間見。", 
      "風雪空山，懷抱無荀倩。", 
      "春堪戀。", 
      "自羞片片。", 
      "更逐東風轉。"
    ], 
    "rhythmic": "點絳脣"
  }, 
  {
    "author": "劉辰翁", 
    "paragraphs": [
      "一雪蹉跎，蹇驢不載吟鞭去。", 
      "夜聽春雨。", 
      "踏雪差無苦。", 
      "待得花晴，總是遊人處。", 
      "梅應許。", 
      "小橋延佇。", 
      "蜂蝶先成路。"
    ], 
    "rhythmic": "點絳脣"
  }, 
  {
    "author": "劉辰翁", 
    "paragraphs": [
      "醉裏瞢騰，昨宵不記歸時候。", 
      "自疑中酒。", 
      "耿耿還依舊。", 
      "恨不能言，只是天相負。", 
      "天知否。", 
      "卷中人瘦。", 
      "一似章臺柳。"
    ], 
    "rhythmic": "點絳脣"
  }, 
  {
    "author": "劉辰翁", 
    "paragraphs": [
      "燕子池塘，亂紅過盡鞦韆晚。", 
      "絮飛欲倦。", 
      "正是簾初卷。", 
      "睡起無情，猶道天涯遠。", 
      "羞勻面。", 
      "乍驚紅淺。", 
      "夢自無人見。"
    ], 
    "rhythmic": "點絳脣"
  }, 
  {
    "author": "劉辰翁", 
    "paragraphs": [
      "韝指春寒，隴禽一片飛來雪。", 
      "無言可說。", 
      "暗啄相思結。", 
      "雙影年深，也作關山別。", 
      "翻成拙。", 
      "落花時節。", 
      "倩子規聲絕。"
    ], 
    "rhythmic": "點絳脣"
  }, 
  {
    "author": "劉辰翁", 
    "paragraphs": [
      "虹玉橫簫，纖纖指按新聲作。", 
      "參差重約。", 
      "昨夜樑伊錯。", 
      "幾許閒愁，品字都忘卻。", 
      "沉吟覺。", 
      "一聲哀角。", 
      "滿院殘花落。"
    ], 
    "rhythmic": "點絳脣"
  }, 
  {
    "author": "劉辰翁", 
    "paragraphs": [
      "高臥何須說打乖。", 
      "小籬過雨翠長街。", 
      "緗桃定有踏青鞋。", 
      "晴日又思花處所，東風絕似柳情懷。", 
      "人間安得酒如淮。"
    ], 
    "rhythmic": "浣溪沙"
  }, 
  {
    "author": "劉辰翁", 
    "paragraphs": [
      "身是去年人尚健。", 
      "心知十日事如常。", 
      "眼前杯酒是重陽。", 
      "破帽簪萸攜素手，長歌藉草慰寒香。", 
      "兒童怪我老來狂。"
    ], 
    "rhythmic": "浣溪沙"
  }, 
  {
    "author": "劉辰翁", 
    "paragraphs": [
      "春日春風掠鬢須。", 
      "亂山相對擁寒爐。", 
      "彩鞭金勝一時無。", 
      "自縷青絲成細柳，更堆殘雪當凝酥。", 
      "兒童且莫唱皇都。"
    ], 
    "rhythmic": "浣溪沙"
  }, 
  {
    "author": "劉辰翁", 
    "paragraphs": [
      "身是高人慾寢冰。", 
      "引年可待進豨苓。", 
      "無憂無患也身輕。", 
      "雪裏放囚天亦喜，平安騎鶴到家庭。", 
      "今年春早爲長生。"
    ], 
    "rhythmic": "浣溪沙"
  }, 
  {
    "author": "劉辰翁", 
    "paragraphs": [
      "十日千機可復諧。", 
      "郭郎感運豈仙才。", 
      "人間自是少行媒。", 
      "直上扶搖須九萬，滿前星斗共昭回。", 
      "又傳賈客向曾來。"
    ], 
    "rhythmic": "浣溪沙"
  }, 
  {
    "author": "劉辰翁", 
    "paragraphs": [
      "暮暮相望夕甫諧。", 
      "針樓巧巧似身材。", 
      "下頭無數老人媒。", 
      "昨夜竹林那得見，朝來乾鵲是空回。", 
      "人間五日後能來。"
    ], 
    "rhythmic": "浣溪沙"
  }, 
  {
    "author": "劉辰翁", 
    "paragraphs": [
      "醉裏微寒著面醒。", 
      "天風不展帽敧傾。", 
      "行過溪深鬆雪下，夜三更。", 
      "白白野田鋪似月，瑽瑽沙路踏如冰。", 
      "不見剡溪三百曲，一舟橫。"
    ], 
    "rhythmic": "攤破浣溪沙・山花子"
  }, 
  {
    "author": "劉辰翁", 
    "paragraphs": [
      "澹澹胭脂淺著梅。", 
      "溫柔不上避風臺。", 
      "若比杏桃真未識，奪銀胎。", 
      "汗面試來慵傳粉，酒香濃後暗潮腮。", 
      "嬌嫩不應醒似醉，倩誰猜。"
    ], 
    "rhythmic": "攤破浣溪沙・山花子"
  }, 
  {
    "author": "劉辰翁", 
    "paragraphs": [
      "柳梢欲雪。", 
      "十里煙明滅。", 
      "曲曲闌干轉影，教人憶、夜來月。", 
      "家人相對說。", 
      "燈花還又結。", 
      "凍雨村村□鼓，終不似、上元節。"
    ], 
    "rhythmic": "霜天曉角"
  }, 
  {
    "author": "劉辰翁", 
    "paragraphs": [
      "烏雲汗漫。", 
      "濁浪翻河漢。", 
      "過盡千重魔障，堂堂地、一輪滿。", 
      "秋光還又半。", 
      "檐聲初漏斷。", 
      "不管滿身花露，已辦著、二更看。"
    ], 
    "rhythmic": "霜天曉角"
  }, 
  {
    "author": "劉辰翁", 
    "paragraphs": [
      "騎臺千騎。", 
      "有菊知何世。", 
      "想見登高無處，淮以北、是平地。", 
      "老來無復味。", 
      "老來無復淚。", 
      "多謝白衣迢遞，吾病矣、不能醉。"
    ], 
    "rhythmic": "霜天曉角"
  }, 
  {
    "author": "劉辰翁", 
    "paragraphs": [
      "經年寂寞。", 
      "已負花前約。", 
      "忽向紅梅側畔，開點雪、有人覺。", 
      "不開何似莫。", 
      "百梢才一萼。", 
      "欲問壽陽宮額，兩三蕊、怎能著。"
    ], 
    "rhythmic": "霜天曉角"
  }, 
  {
    "author": "劉辰翁", 
    "paragraphs": [
      "臞然如竹。", 
      "自是天仙福。", 
      "小小畫堂錦樣，聽人唱、鶴飛曲。", 
      "橙橘黃又綠。", 
      "蟹到新篘熟。", 
      "便做月三十斛，飲不盡、菊潭菊。"
    ], 
    "rhythmic": "霜天曉角"
  }, 
  {
    "author": "劉辰翁", 
    "paragraphs": [
      "朝來微雪。", 
      "又近長生節。", 
      "造就一枝清絕，梅與雪、怎分別。", 
      "兩年心似月。", 
      "除是天知得。", 
      "手種春風千樹，一顆顆、待兒摘。"
    ], 
    "rhythmic": "霜天曉角"
  }, 
  {
    "author": "劉辰翁", 
    "paragraphs": [
      "明年七十。", 
      "歌彩橋仙夕。", 
      "見說嚴君平道，年年是、月初一。", 
      "同時同裏密。", 
      "後今今又昔。", 
      "便做伏生年紀，也未到、蹇吃吃。"
    ], 
    "rhythmic": "霜天曉角"
  }, 
  {
    "author": "劉辰翁", 
    "paragraphs": [
      "良宵七七。", 
      "又近中元日。", 
      "橋上老人有約，後五日、重來覓。", 
      "嬋娟銀海出。", 
      "木犀新雨溼。", 
      "惟有延平劍氣，箕斗外、廣寒逼。"
    ], 
    "rhythmic": "霜天曉角"
  }, 
  {
    "author": "劉辰翁", 
    "paragraphs": [
      "歸來把菊。", 
      "春甕今朝熟。", 
      "苦苦留君不得，攜孺子、到汾曲。", 
      "廬山真面目。", 
      "冰清還映玉。", 
      "長笑歐公老懶，君且住，飲螺綠。"
    ], 
    "rhythmic": "霜天曉角", 
    "tags": [
      "廬山"
    ]
  }, 
  {
    "author": "劉辰翁", 
    "paragraphs": [
      "問春來未。", 
      "也似辛壬癸。", 
      "如此男兒五十，又過卻、孔融二。", 
      "畫堂孫子子。", 
      "新桃如故壘。", 
      "不管明朝後日，春滿眼、是千歲。"
    ], 
    "rhythmic": "霜天曉角"
  }, 
  {
    "author": "劉辰翁", 
    "paragraphs": [
      "□□□□。", 
      "□□□□□。", 
      "□□□□□□，□□□、□□□。", 
      "治中心似佛。", 
      "治中心似日。", 
      "人祝治中千歲，似翁福、似翁德。"
    ], 
    "rhythmic": "霜天曉角"
  }, 
  {
    "author": "劉辰翁", 
    "paragraphs": [
      "不是重看燈，重見河邊女。", 
      "長是蛾兒作隊行，路轉風吹去。", 
      "十載廢元宵，滿耳番腔鼓。", 
      "欲識尊前太守誰，起向尊前舞。"
    ], 
    "rhythmic": "卜算子"
  }, 
  {
    "author": "劉辰翁", 
    "paragraphs": [
      "早已是三年，父老依依借。", 
      "顧與天公借幾年，保我雞豚社。", 
      "□□□□□，□□□□□。", 
      "□□□□□□□，□□□□□。"
    ], 
    "rhythmic": "卜算子"
  }, 
  {
    "author": "劉辰翁", 
    "paragraphs": [
      "芭蕉葉上三更雨。", 
      "人生只合隨他去。", 
      "便不到天涯。", 
      "天涯也是家。", 
      "屏山三五疊。", 
      "處處飛胡蝶。", 
      "正是菊堪看。", 
      "東籬獨自寒。"
    ], 
    "rhythmic": "菩薩蠻"
  }, 
  {
    "author": "劉辰翁", 
    "paragraphs": [
      "黃雞喔喔催人起。", 
      "困不成眠窗似水。", 
      "清露不曾寒。", 
      "朝來起自難。", 
      "家人當睡美。", 
      "又憶歸程幾。", 
      "不管溼闌干。", 
      "芙蓉花自看。"
    ], 
    "rhythmic": "菩薩蠻"
  }, 
  {
    "author": "劉辰翁", 
    "paragraphs": [
      "畫樑語透簾櫳曉。", 
      "坼桐風送楊花老。", 
      "細雨綠陰寒。", 
      "羅襟只似單。", 
      "青門三裏道。", 
      "個個遊芳草。", 
      "比似嫁來看。", 
      "踏青難更難。"
    ], 
    "rhythmic": "菩薩蠻"
  }, 
  {
    "author": "劉辰翁", 
    "paragraphs": [
      "江波何似西湖曲。", 
      "村煙相對峯南北。", 
      "何處不青青。", 
      "青青是漢塋。", 
      "長亭芳草路。", 
      "寒食誰家墓。", 
      "舊日厭殘紅。", 
      "人行九里鬆。"
    ], 
    "rhythmic": "菩薩蠻", 
    "tags": [
      "西湖"
    ]
  }, 
  {
    "author": "劉辰翁", 
    "paragraphs": [
      "殷勤欲送春歸去。", 
      "白首題將斷腸句。", 
      "春去自依依。", 
      "欲歸無處歸。", 
      "天涯同是寓。", 
      "握手留春住。", 
      "小住碧桃枝。", 
      "桃根不屬誰。"
    ], 
    "rhythmic": "菩薩蠻"
  }, 
  {
    "author": "劉辰翁", 
    "paragraphs": [
      "八仙名姓當時少。", 
      "污尊牛飲同傾倒。", 
      "惟有我公榮。", 
      "旁人笑獨醒。", 
      "多年村落走。", 
      "泥飲無升斗。", 
      "入了玉門關。", 
      "人生一醉難。"
    ], 
    "rhythmic": "菩薩蠻"
  }, 
  {
    "author": "劉辰翁", 
    "paragraphs": [
      "□後百年閒，元度自傷來暮。", 
      "打破虛空無礙，共乘龍飛去。", 
      "更參末後句如何，此事未能付。", 
      "前遇小橋風雪，是君詩成處。"
    ], 
    "rhythmic": "好事近"
  }, 
  {
    "author": "劉辰翁", 
    "paragraphs": [
      "嬌點點。", 
      "困倚春光欲軟。", 
      "滴盡守宮難可染。", 
      "濃欺紅燭豔。", 
      "寂寂露珠啼臉。", 
      "翠袖不禁風颭。", 
      "芳徑相逢驚笑靨。", 
      "日長初睡轉。"
    ], 
    "rhythmic": "謁金門"
  }, 
  {
    "author": "劉辰翁", 
    "paragraphs": [
      "花露溼。", 
      "紅淚裛成珠粒。", 
      "比似昭陽恩未得。", 
      "睡來添醉色。", 
      "一笑嬌波滴滴。", 
      "再顧羞潮拂拂。", 
      "恨血千年明的皪。", 
      "千年人共憶。"
    ], 
    "rhythmic": "謁金門"
  }, 
  {
    "author": "劉辰翁", 
    "paragraphs": [
      "遊賞競。", 
      "看取落紅陣陣。", 
      "花睡不成嬌似病。", 
      "春寒空受盡。", 
      "舊日不知繁盛。", 
      "欲飲如今無興。", 
      "恨滿東風無綠鬢。", 
      "東風還自恨。"
    ], 
    "rhythmic": "謁金門"
  }, 
  {
    "author": "劉辰翁", 
    "paragraphs": [
      "上元晴。", 
      "上元晴。", 
      "待得晴時坐觸屏。", 
      "山禽三兩聲。", 
      "欲歸城。", 
      "未歸城。", 
      "見說城中處處燈。", 
      "明年處處行。"
    ], 
    "rhythmic": "長相思"
  }, 
  {
    "author": "劉辰翁", 
    "paragraphs": [
      "燒燈節。", 
      "朝京道上風和雪。", 
      "風和雪。", 
      "江山如舊，朝京人絕。", 
      "百年短短興亡別。", 
      "與君猶對當時月。", 
      "當時月。", 
      "照人燭淚，照人梅發。"
    ], 
    "rhythmic": "憶秦娥"
  }, 
  {
    "author": "劉辰翁", 
    "paragraphs": [
      "驚雷節。", 
      "梅花冉冉銷成雪。", 
      "銷成雪。", 
      "一年一度，爲君腸絕。", 
      "古人長恨中年別。", 
      "餘年又過新正月。", 
      "新正月。", 
      "不堪臨鏡，不堪垂髮。"
    ], 
    "rhythmic": "憶秦娥"
  }, 
  {
    "author": "劉辰翁", 
    "paragraphs": [
      "梅花節。", 
      "白頭臥起餐氈雪。", 
      "餐氈雪。", 
      "上林雁斷，上林書絕。", 
      "傷心最是河梁別。", 
      "無人共拜天邊月。", 
      "天邊月。", 
      "一尊對影，一編殘發。"
    ], 
    "rhythmic": "憶秦娥"
  }, 
  {
    "author": "劉辰翁", 
    "paragraphs": [
      "收燈節。", 
      "霖鈴又似龜山雪。", 
      "龜山雪。", 
      "今宵清絕，今宵愁絕。", 
      "老人似少終然別。", 
      "癡癡更望春三月。", 
      "春三月。", 
      "花如人面，自羞餘發。"
    ], 
    "rhythmic": "憶秦娥"
  }, 
  {
    "author": "劉辰翁", 
    "paragraphs": [
      "春如昨。", 
      "曉風吹透胭脂閣。", 
      "胭脂閣。", 
      "滿園茅草，冷煙城郭。", 
      "青衫淚盡樓頭角。", 
      "佳人夢斷花間約。", 
      "花間約。", 
      "黃昏細雨，一枝零落。"
    ], 
    "rhythmic": "憶秦娥"
  }, 
  {
    "author": "劉辰翁", 
    "paragraphs": [
      "天上低昂似舊，人間兒女成狂。", 
      "夜來處處試新妝。", 
      "卻是人間天上。", 
      "不覺新涼似水，相思兩鬢如霜。", 
      "夢從海底跨枯桑。", 
      "閱盡銀河風浪。"
    ], 
    "rhythmic": "西江月"
  }, 
  {
    "author": "劉辰翁", 
    "paragraphs": [
      "曾與回翁把手，自宜老子如龍。", 
      "懷胎不敢問春冬。", 
      "等待鞭鸞笞鳳。", 
      "昨夜又遲黃石，今朝重叩鴻濛。", 
      "碧桃花下醉相逢。", 
      "說盡鵬遊蝶夢。"
    ], 
    "rhythmic": "西江月"
  }, 
  {
    "author": "劉辰翁", 
    "paragraphs": [
      "玉帳傳心如鏡，青龍繞指成輪。", 
      "塵中多少白頭人。", 
      "乾裏尋壬難認。", 
      "世事說來都了，鬼神見也須瞋。", 
      "迷槎問我是何津。", 
      "向道先生晝困。"
    ], 
    "rhythmic": "西江月"
  }, 
  {
    "author": "劉辰翁", 
    "paragraphs": [
      "深紅半面。", 
      "一似牆頭見。", 
      "草樹池塘青一片。", 
      "獨倚闌干幾遍。", 
      "更誰絳袖朱脣。", 
      "火雲相對英英。", 
      "笑殺牡丹正午，離披不任看承。"
    ], 
    "rhythmic": "清平樂"
  }, 
  {
    "author": "劉辰翁", 
    "paragraphs": [
      "君詞爲壽。", 
      "絕妙孫辛婦。", 
      "但恨杯無露添酒。", 
      "空等待梅花久。", 
      "喜君白首還玄。", 
      "人間合信天緣。", 
      "如此相從至老，我亦何倦餘年。"
    ], 
    "rhythmic": "清平樂"
  }, 
  {
    "author": "劉辰翁", 
    "paragraphs": [
      "初雨歇。", 
      "照水綠腰裙帶熟。", 
      "楊花不做人情雪。", 
      "風流欲過前村蝶。", 
      "羞成別。", 
      "回頭卻恨春三月。"
    ], 
    "rhythmic": "歸國遙"
  }, 
  {
    "author": "劉辰翁", 
    "paragraphs": [
      "月出東山之上。", 
      "長憶御街人唱。", 
      "恨我不能琴。", 
      "有琴心。", 
      "徙倚秋波平瑩。", 
      "漸久玉肌清冷。", 
      "待更下闌干。", 
      "起來看。"
    ], 
    "rhythmic": "昭君怨"
  }, 
  {
    "author": "劉辰翁", 
    "paragraphs": [
      "遠遠遊蜂不記家。", 
      "數行新柳自啼鴉。", 
      "尋思舊事即天涯。", 
      "睡起有情和畫卷，燕歸無語傍人斜。", 
      "晚風吹落小瓶花。"
    ], 
    "rhythmic": "浣溪沙"
  }, 
  {
    "author": "劉辰翁", 
    "paragraphs": [
      "點點疏林欲雪天。", 
      "竹籬斜閉自清妍。", 
      "爲伊憔悴得人憐。", 
      "欲與那人攜素手，粉香和淚落君前。", 
      "相逢恨恨總無言。"
    ], 
    "rhythmic": "浣溪沙"
  }, 
  {
    "author": "劉辰翁", 
    "paragraphs": [
      "何須翦紙。", 
      "依舊一團圓照水。", 
      "莫倚空寒。", 
      "柳下池邊也只般。", 
      "君何忽忽。", 
      "宇宙人生都是客。", 
      "月在雲端。", 
      "人自愁人不解看。"
    ], 
    "rhythmic": "減字木蘭花"
  }, 
  {
    "author": "劉辰翁", 
    "paragraphs": [
      "舊遊山路。", 
      "落在秋陰最深處。", 
      "風雨重陽。", 
      "無蝶無花更斷腸。", 
      "天知老矣。", 
      "莫累門生與兒子。", 
      "不用登高。", 
      "高處風吹帽不牢。"
    ], 
    "rhythmic": "減字木蘭花"
  }, 
  {
    "author": "劉辰翁", 
    "paragraphs": [
      "東風似客。", 
      "醉裏落花南又北。", 
      "客似東風。", 
      "攜手斜陽一笑中。", 
      "佳人怨我。", 
      "不寄江南春一朵。", 
      "我怨佳人。", 
      "憔悴江南不似春。"
    ], 
    "rhythmic": "減字木蘭花"
  }, 
  {
    "author": "劉辰翁", 
    "paragraphs": [
      "臘銷三五。", 
      "月向雪山雲外吐。", 
      "煙水黃昏。", 
      "梅柳依稀笛斷魂。", 
      "今宵豫賞。", 
      "便作香塵隨步想。", 
      "莫待元宵。", 
      "燈火零星雨寂寥。"
    ], 
    "rhythmic": "減字木蘭花"
  }, 
  {
    "author": "劉辰翁", 
    "paragraphs": [
      "無燈可看。", 
      "雨水從教正月半。", 
      "探繭推盤。", 
      "探得千秋字字看。", 
      "銅駝故老。", 
      "說著宣和似天寶。", 
      "五百年前。", 
      "曾向杭州看上元。"
    ], 
    "rhythmic": "減字木蘭花"
  }, 
  {
    "author": "劉辰翁", 
    "paragraphs": [
      "送春待曉。", 
      "春是五更先去了。", 
      "我醉方知。", 
      "春正憐伊怕別伊。", 
      "留君不可。", 
      "歸到海邊方憶我。", 
      "做盡花歸。", 
      "欲贈君時少一枝。"
    ], 
    "rhythmic": "減字木蘭花"
  }, 
  {
    "author": "劉辰翁", 
    "paragraphs": [
      "相州錦好。", 
      "待到相州人已老。", 
      "潁水歸田。", 
      "白鷺驚猜已十年。", 
      "太師尚父。", 
      "晚遇明時方用武。", 
      "大笑相逢。", 
      "把酒家鄉是客中。"
    ], 
    "rhythmic": "減字木蘭花"
  }, 
  {
    "author": "劉辰翁", 
    "paragraphs": [
      "不能管得。", 
      "欲雨能教天地黑。", 
      "待得開晴。", 
      "不用吾言也自行。", 
      "一杯亦醉。", 
      "萬事無能吾欲睡。", 
      "舊亦能詩。", 
      "說舊時詩問是誰。"
    ], 
    "rhythmic": "減字木蘭花"
  }, 
  {
    "author": "劉辰翁", 
    "paragraphs": [
      "清歡昨日。", 
      "十事不如人六七。", 
      "試數從前。", 
      "素素相從得幾年。", 
      "子兮子兮。", 
      "再揀一枝何處起。", 
      "翠斧峯駝。", 
      "客好其如良夜何。"
    ], 
    "rhythmic": "減字木蘭花"
  }, 
  {
    "author": "劉辰翁", 
    "paragraphs": [
      "脾神喜樂。", 
      "壽酒一杯勝服藥。", 
      "過卻明朝。", 
      "頂上新霜也合銷。", 
      "小春三日。", 
      "便覺春暄梅影出。", 
      "醉把梅看。", 
      "比似茱萸更耐寒。"
    ], 
    "rhythmic": "減字木蘭花"
  }, 
  {
    "author": "劉辰翁", 
    "paragraphs": [
      "東風解手即天涯。", 
      "曲曲青山不可遮。", 
      "如此蒼茫君莫怪，是歸家。", 
      "閶闔相迎悲最苦，英雄知道鬢先華。", 
      "更欲徘徊春尚肯，已無花。"
    ], 
    "rhythmic": "山花子"
  }, 
  {
    "author": "劉辰翁", 
    "paragraphs": [
      "此處情懷欲問天。", 
      "相期相就復何年。", 
      "行過章江三十里，淚依然。", 
      "早宿半程芳草路，猶寒欲雨暮春天。", 
      "小小桃花三兩處，得人憐。"
    ], 
    "rhythmic": "山花子"
  }, 
  {
    "author": "劉辰翁", 
    "paragraphs": [
      "鐵馬蒙氈，銀花灑淚，春人愁城。", 
      "笛裏番腔，街頭戲鼓，不是歌聲。", 
      "那堪獨坐青燈。", 
      "想故國、高臺月明。", 
      "輦下風光，山中歲月，海上心情。"
    ], 
    "rhythmic": "柳梢青"
  }, 
  {
    "author": "劉辰翁", 
    "paragraphs": [
      "搔困麻仙爪，含暄忍客衣。", 
      "夜長窗月露成幃。", 
      "不說明朝風雨、自當歸。"
    ], 
    "rhythmic": "南歌子"
  }, 
  {
    "author": "劉辰翁", 
    "paragraphs": [
      "篘熟雙投美，香飄一縷絲。", 
      "霜前雁到蟹螯持。", 
      "自試小窗醉墨、作新詩。"
    ], 
    "rhythmic": "南歌子"
  }, 
  {
    "author": "劉辰翁", 
    "paragraphs": [
      "煉花爲露玉爲瓶。", 
      "佳客爲頻傾。", 
      "耐得風霜滿鬢，此身合是金莖。", 
      "牆頭竹外，洞房初就，畫閣新成。", 
      "嚼得梅花透骨，何愁不會長生。"
    ], 
    "rhythmic": "朝中措"
  }, 
  {
    "author": "劉辰翁", 
    "paragraphs": [
      "便晴也是不曾晴。", 
      "不怕金吾禁行。", 
      "風雨動鄉情。", 
      "夢燈火、揚州化城。", 
      "少年跌宕，誰家嬌小，繞帶到天明。", 
      "昨夜月還生。", 
      "但驚破、霓裳數聲。"
    ], 
    "rhythmic": "太常引"
  }, 
  {
    "author": "劉辰翁", 
    "paragraphs": [
      "此公去暑似新秋。", 
      "吏毒一句句。", 
      "行縣勝監州。", 
      "覺甘雨、隨車應求。", 
      "鷺清爲酒，螺清爲壽，起舞祝君侯。", 
      "急召也須留。", 
      "廿四考、中書到頭。"
    ], 
    "rhythmic": "太常引"
  }, 
  {
    "author": "劉辰翁", 
    "paragraphs": [
      "霜風不動晴明好。", 
      "探梅有約城東道。", 
      "橋邊失卻老仙期，城門落日人歸早。", 
      "野田一望迷芳草。", 
      "除是騰空君後到。", 
      "立馬三週黛佛頭，參差中路令人老。"
    ], 
    "rhythmic": "玉樓春"
  }, 
  {
    "author": "劉辰翁", 
    "paragraphs": [
      "龍山歌舞無人道。", 
      "只說先生狂落帽。", 
      "秋風亦是可憐人，要令天意知人老。", 
      "菊花不爲重陽早。", 
      "自愛古人詩句惱。", 
      "與君鄭重說□□，殘年惟有重陽好。"
    ], 
    "rhythmic": "玉樓春"
  }, 
  {
    "author": "劉辰翁", 
    "paragraphs": [
      "猶疑薰透簾櫳。", 
      "是東風。", 
      "不分榴花更勝、一春紅。", 
      "新雨過，綠連空。", 
      "蝶飛慵。", 
      "間過綠陰深院、小花濃。"
    ], 
    "rhythmic": "烏夜啼"
  }, 
  {
    "author": "劉辰翁", 
    "paragraphs": [
      "素娥醉語曾留。", 
      "又中秋。", 
      "待得重圓誰妒、兩悠悠。", 
      "向愁旱，今愁水，沒中洲。", 
      "看取明朝晴去、不須愁。"
    ], 
    "rhythmic": "烏夜啼"
  }, 
  {
    "author": "劉辰翁", 
    "paragraphs": [
      "何年似永和年。", 
      "記湖船。", 
      "如此晴天無處、望新煙。", 
      "江南女，裙四尺，合鞦韆。", 
      "昨日老人曾見、久潸然。"
    ], 
    "rhythmic": "烏夜啼"
  }, 
  {
    "author": "劉辰翁", 
    "paragraphs": [
      "雪履無痕。", 
      "溪影傳神。", 
      "著坡詩、請自清溫。", 
      "朝朝不去，夕夕空勤。", 
      "似夢中雲，雲外雪，雪中春。", 
      "四野昏昏。", 
      "匹馬巡巡。", 
      "揀一枝、寄與芳尊。", 
      "更誰興到，於我情真。", 
      "是白家賓，江南路，隴頭人。"
    ], 
    "rhythmic": "行香子"
  }, 
  {
    "author": "劉辰翁", 
    "paragraphs": [
      "玉立風塵。", 
      "光動黃銀。", 
      "便談文、也到夜分。", 
      "無人燭下，壁上傳神。", 
      "記老婆心，寒士語，道人身。", 
      "極意形容，下語難親。", 
      "更萬分、無一分真。", 
      "醉翁去後，往往愁人。", 
      "顧滴山泉，銜丘冢，化龍雲。"
    ], 
    "rhythmic": "行香子"
  }, 
  {
    "author": "劉辰翁", 
    "paragraphs": [
      "海水成塵。", 
      "河水無銀。", 
      "恨幽明、我與公分。", 
      "青山獨往，回首傷神。", 
      "嘆魏闕心，磻石魄，汨羅身。", 
      "除卻相思，四海無親。", 
      "識風流、還賀季真。", 
      "而今天上，笑謫仙人。", 
      "但病傷春，愁厭雨，淚看雲。"
    ], 
    "rhythmic": "行香子"
  }, 
  {
    "author": "劉辰翁", 
    "paragraphs": [
      "月露吾痕。", 
      "雪得吾神。", 
      "更荒寒、不傍人溫。", 
      "山人去後，車馬來勤。", 
      "但夢朝雲，愁暮雨，怨陽春。", 
      "說著東昏。", 
      "記著南巡。", 
      "淚盈盈、檀板金尊。", 
      "憐君素素，念我真真。", 
      "嘆古來言，新樣客，舊時人。"
    ], 
    "rhythmic": "行香子"
  }, 
  {
    "author": "劉辰翁", 
    "paragraphs": [
      "滿庭芳草。", 
      "更昨日、落紅如掃。", 
      "綠陰正似人懷抱。", 
      "一聲睍睆，春色何曾老。", 
      "幸自不須人起早。", 
      "寂寞如相惱。", 
      "舊時聞處青門道。", 
      "禁菸時候，柳下人家好。"
    ], 
    "rhythmic": "品令"
  }, 
  {
    "author": "劉辰翁", 
    "paragraphs": [
      "乘鸞著色，癡蠅誤拂。", 
      "不及羲之醉墨。", 
      "偶然入手送東陽，便看取、薰時清適。", 
      "清風去暑，閒題當日。", 
      "宰相紗籠誰識。", 
      "封丘門外定何人，這一點、瞞他不得。"
    ], 
    "rhythmic": "鵲橋仙"
  }, 
  {
    "author": "劉辰翁", 
    "paragraphs": [
      "看人擲果，看人罷織。", 
      "難得團欒七夕。", 
      "蟠桃只在屋東頭，慶西母、年開八ど。", 
      "去年今日。", 
      "今年今日。", 
      "添個曾孫抱膝。", 
      "人間樂事有多般，算此樂、人間第一。"
    ], 
    "rhythmic": "鵲橋仙"
  }, 
  {
    "author": "劉辰翁", 
    "paragraphs": [
      "輕風澹月，年年去路。", 
      "誰識小年初度。", 
      "橋邊曾弄碧蓮花，悄不記、人間今古。", 
      "吹簫江上，沾衣微露。", 
      "依約凌波曾步。", 
      "寒機何意待人歸，但寂歷、小窗斜雨。"
    ], 
    "rhythmic": "鵲橋仙"
  }, 
  {
    "author": "劉辰翁", 
    "paragraphs": [
      "天香吹下，煙霏成路。", 
      "颯颯神光暗度。", 
      "橋邊猶記泛槎人，看赤岸、苔痕如古。", 
      "長空皓月，小風斜露。", 
      "寂寞江頭獨步。", 
      "人間何處得飄然，歸夢入、梨花春雨。"
    ], 
    "rhythmic": "鵲橋仙"
  }, 
  {
    "author": "劉辰翁", 
    "paragraphs": [
      "萬事如花不可期。", 
      "花不堪持。", 
      "酒不堪持。", 
      "江天雪意使人迷。", 
      "翦一枝枝。", 
      "歌一枝枝。", 
      "歌者不來今幾時。", 
      "姜影無詞。", 
      "張影無詞。", 
      "不歌不醉不成詩。", 
      "歌也遲遲。", 
      "雪也遲遲。"
    ], 
    "rhythmic": "一翦梅"
  }, 
  {
    "author": "劉辰翁", 
    "paragraphs": [
      "人生總受業風吹。", 
      "三歲兒兒。", 
      "八十兒兒。", 
      "深閨空谷把還持。", 
      "啼看人知。", 
      "啼怕人知。", 
      "客中自種綠猗猗。", 
      "月下橫枝。", 
      "雪下橫枝。", 
      "尊前百歲且開眉。", 
      "今歲今時。", 
      "前歲今時。"
    ], 
    "rhythmic": "一翦梅"
  }, 
  {
    "author": "劉辰翁", 
    "paragraphs": [
      "何曾見飛渡，年又年癡。", 
      "今古相望猶疑。", 
      "朱顏一去似流水，斷橋魂夢參差。", 
      "何堪更嗟遲暮，聽旁人說與，此夕佳期。", 
      "深深代籍，盼悠悠、北地胭脂。", 
      "誰寄揚州破鏡，遍海角天涯，空待人歸。", 
      "自小秦樓望巧，吳機回錦，歌舞爲誰。", 
      "星萍耿耿，算歡娛，未省流離。", 
      "但秋衾夢淺，雲閒曲遠，薄命同時。"
    ], 
    "rhythmic": "夜飛鵲・夜飛鵲慢"
  }, 
  {
    "author": "劉辰翁", 
    "paragraphs": [
      "香篝素被。", 
      "聽花犯低低，瑤花開未。", 
      "長記那時，熾炭圍爐，瘦妻換酒行試。", 
      "當家人在銷金帳，約莫是、打圍歸際。", 
      "又誰知、別憶烹茶，冷落故家愁思。", 
      "聞道滕驕巽懶，今朝待檄與，翻雲鬚易。", 
      "白白不成，又不教晴，做盡黃昏情味。", 
      "銀河本是冰冰底。", 
      "怎忍向、東風成水。", 
      "待滿城、玉宇瓊樓，卻報臥廬人起。"
    ], 
    "rhythmic": "疏影"
  }, 
  {
    "author": "劉辰翁", 
    "paragraphs": [
      "花朝月。", 
      "朦朧別。", 
      "朦朧也勝檐聲咽。", 
      "親曾說。", 
      "令人悅。", 
      "落花情緒，上墳時節。", 
      "花陰雪。", 
      "花陰滅。", 
      "柳風一似鞦韆掣。", 
      "晴未決。", 
      "晴還缺。", 
      "一番寒食，滿村啼鴂。"
    ], 
    "rhythmic": "摘紅英"
  }, 
  {
    "author": "劉辰翁", 
    "paragraphs": [
      "新篘熟也，借問誰家早。", 
      "梅影裏，蜂兒繞。", 
      "三更殘月上，一夜霜天曉。", 
      "溪橋小，春風有意年年到。", 
      "當年青鳥去，落葉無人掃。", 
      "銅柱仄，瑤池老。", 
      "殘鍾長樂樹，墜馬咸陽道。", 
      "空回首，御街人賣南京棗。"
    ], 
    "rhythmic": "千秋歲"
  }, 
  {
    "author": "劉辰翁", 
    "paragraphs": [
      "送歲可無詩。", 
      "得團欒、忍不開眉。", 
      "不記去年今夕夢，江東懷抱，江西信息，舍北妻兒。", 
      "五十扊扅炊。", 
      "待五十、富貴成癡。", 
      "百年苦樂乘除看，今年一半，明年一半，更似兒時。"
    ], 
    "rhythmic": "促拍醜奴兒"
  }, 
  {
    "author": "劉辰翁", 
    "paragraphs": [
      "世事莫尋思。", 
      "待說來、天也應悲。", 
      "百年已是中年後，西州垂淚，東山攜手，幾個斜暉。", 
      "也莫苦吟詩。", 
      "苦吟詩，待有誰知。", 
      "多□不是無才氣，文時不遇，武時不遇，更說今時。"
    ], 
    "rhythmic": "促拍醜奴兒"
  }, 
  {
    "author": "劉辰翁", 
    "paragraphs": [
      "銀河水，洗得世間清。", 
      "山色雨餘青。", 
      "老子綸巾棋別墅，人家鼾睡柝秋城。", 
      "定誰勞，定誰福，定誰能。", 
      "常恨著、景升兒不似。", 
      "又恨著、景升牛小耳。", 
      "空相望，愧平生。", 
      "我欲臨風扶玉樹，自攀承露酌金莖。", 
      "看昆明，鱗石長，海桑晴。"
    ], 
    "rhythmic": "最高樓"
  }, 
  {
    "author": "劉辰翁", 
    "paragraphs": [
      "朱頂字，八十正平頭。", 
      "添作八千秋。", 
      "無能也自收郿塢，到今恨不貶潮州。", 
      "看幾人，炎又冷，老還羞。", 
      "也不學、太公忙把火。", 
      "也不學、申公輪轉磨。", 
      "休莫莫，莫休休。", 
      "小遲授業何曾吃，更遲食乳不須愁。", 
      "且從容，某水釣，某丘遊。"
    ], 
    "rhythmic": "最高樓"
  }, 
  {
    "author": "劉辰翁", 
    "paragraphs": [
      "非是雪，只是玉樓成。", 
      "屑不盡雲英。", 
      "東邊老樹頹然折，西頭稚柳爆然聲。", 
      "試平安，鬆丈丈，竹兄兄。", 
      "有誰向、金船呼小玉，又誰憐、紙帳夢飛瓊。", 
      "怪疏影，墜娉婷。", 
      "喚起老張寒蔌蔌，好歌白雪與君聽。", 
      "但黨家，人笑道，太粗生。"
    ], 
    "rhythmic": "最高樓"
  }, 
  {
    "author": "劉辰翁", 
    "paragraphs": [
      "花上雪。", 
      "信手捻來成。", 
      "屑不就瓊英。", 
      "昨朝已見詩成卷，今朝又試曲成聲。", 
      "更催催，莫不做，水仙兄。", 
      "終須待、晴時攜斗酒。", 
      "更須待、老夫吟數首。", 
      "休更疊，□娉婷。", 
      "已無翠鳥傳花信，又無羯鼓與花聽。", 
      "更催催，遲數日，是春生。"
    ], 
    "rhythmic": "最高樓"
  }, 
  {
    "author": "劉辰翁", 
    "paragraphs": [
      "吹簫人去。", 
      "但桂影徘徊，荒杯承露。", 
      "東望鞭芙縹緲，寒光如注。", 
      "去年夜半橫江夢，倚危檣，參差曾賦。", 
      "茫茫角動，回舟盡興，未驚鷗鷺。", 
      "情知道、明年何處。", 
      "漫待客黃樓，塵波前度。", 
      "二十四橋，頗有杜書記否。", 
      "二三字者今如此，看使君、角巾東路。", 
      "人間俯仰，悲歡何限，團圓如故。"
    ], 
    "rhythmic": "桂枝香"
  }, 
  {
    "author": "劉辰翁", 
    "paragraphs": [
      "丞相袞衣朝戲彩，年年慶事如新。", 
      "尊前一笑共兒孫。", 
      "人間傳壽酒，天上送麒麟。", 
      "縹緲祥煙連北闕，天顏有喜生春。", 
      "蓬萊清淺海光平。", 
      "今年初甲子，重試碧桃根。"
    ], 
    "rhythmic": "臨江仙"
  }, 
  {
    "author": "劉辰翁", 
    "paragraphs": [
      "聞道城東鶴會，欣然一笑乘風。", 
      "不知一鶴在牆東。", 
      "神仙人不識，未始出吾宗。", 
      "弟子有年於此，先生之道如龍。", 
      "碧桃花子落壺中。", 
      "化爲三五粒，元是北邊鬆。"
    ], 
    "rhythmic": "臨江仙"
  }, 
  {
    "author": "劉辰翁", 
    "paragraphs": [
      "天際何分南與北，五更縱又成橫。", 
      "夜來拾得斷河星。", 
      "化爲一片石，持去問君平。", 
      "老大看天一笑，兒童問我須應。", 
      "向來牛女本無名。", 
      "要知天上事，亦似謗先生。"
    ], 
    "rhythmic": "臨江仙"
  }, 
  {
    "author": "劉辰翁", 
    "paragraphs": [
      "二十年前此日，女兄慶我生兒。", 
      "簪萱弄彩聽孫啼。", 
      "典衣沽美酒，數待冠昏時。", 
      "亂後飄零獨在，紫荊墓棘風吹。", 
      "尊前萬事莫尋思。", 
      "兒童看有子，白髮故應衰。"
    ], 
    "rhythmic": "臨江仙"
  }, 
  {
    "author": "劉辰翁", 
    "paragraphs": [
      "舊日詩腸論斗酒，風流懷抱如傾。", 
      "幾年不聽渭城聲。", 
      "尊前無賀老，卷裏少彌明。", 
      "聞說語言都好，便應步履全輕。", 
      "長生第一是風僧。", 
      "額前書八十，能說又能行。"
    ], 
    "rhythmic": "臨江仙"
  }, 
  {
    "author": "劉辰翁", 
    "paragraphs": [
      "西曲罥衣迷去路，雪銷斷岸無痕。", 
      "尋花不擬到前村。", 
      "暖風初轉袖，小徑忽開門。", 
      "卻憶臨塘橋下馬，暗香不是黃昏。", 
      "人生南北與誰論。", 
      "嶺梅花樹下，閒聽蜜蜂喧。"
    ], 
    "rhythmic": "臨江仙"
  }, 
  {
    "author": "劉辰翁", 
    "paragraphs": [
      "老去尚呼張丈，醉中自惜熊兒。", 
      "越王臺上鷓鴣啼。", 
      "三朝臣不遇，無復好文時。", 
      "情緒幽幽似結，鬢絲索索禁吹。", 
      "病來魂不到相思。", 
      "散人腰已散，倚杖嘆吾衰。"
    ], 
    "rhythmic": "臨江仙"
  }, 
  {
    "author": "劉辰翁", 
    "paragraphs": [
      "海日輕紅通似臉，小窗明麗新晴。", 
      "滿懷著甚是真情。", 
      "不知春睡美，爲愛曉寒輕。", 
      "說似吳山樓萬疊，雪銷未盡宮城。", 
      "湖邊柳色漸啼鶯。", 
      "才聽朝馬動，一巷賣花聲。"
    ], 
    "rhythmic": "臨江仙"
  }, 
  {
    "author": "劉辰翁", 
    "paragraphs": [
      "過雁天邊信息，兩宮池上心情。", 
      "沉思海角憤難平。", 
      "山風欺客夢，耿耿到天明。", 
      "幸自不爭名利，閒愁夜夜如驚。", 
      "明朝鬢白兩三莖。", 
      "世人都不念，似汝復何成。"
    ], 
    "rhythmic": "臨江仙"
  }, 
  {
    "author": "劉辰翁", 
    "paragraphs": [
      "睡過花陰一丈，愁深酒力千鍾。", 
      "夢魂不得似遊蜂。", 
      "瓶花無密約，到處自神通。", 
      "天上西湖似錦，人間驕馬如龍。", 
      "今年不與去年同。", 
      "飄零終不恨，難與故人逢。"
    ], 
    "rhythmic": "臨江仙", 
    "tags": [
      "西湖"
    ]
  }, 
  {
    "author": "劉辰翁", 
    "paragraphs": [
      "幸自不須端帖子，閒中一句如無。", 
      "愛他午日午時書。", 
      "惟應三五字，便是闢兵符。", 
      "久雨石鯨未沒，小風紈扇相疏。", 
      "邀朋一笑共菖蒲。", 
      "去年初禁酒，今日漫提壺。"
    ], 
    "rhythmic": "臨江仙"
  }, 
  {
    "author": "劉辰翁", 
    "paragraphs": [
      "我去就他甚易，他來認我良難。", 
      "悟時到處是壺天。", 
      "古詩尋一句，危坐看香菸。", 
      "金玉滿堂不守，菁華歲月空遷。", 
      "從今飽飯更安眠。", 
      "丹經都不看，閒坐一千年。"
    ], 
    "rhythmic": "臨江仙"
  }, 
  {
    "author": "劉辰翁", 
    "paragraphs": [
      "舊日採蓮羞半面，至今回首忽忽。", 
      "夢穿斜日水雲紅。", 
      "癡心猶獨自，等待鄭公風。", 
      "海上頹雲潮不返，側身空墜遼東。", 
      "人間天上幾時同。", 
      "宮衣元不遇，無語醉醒中。"
    ], 
    "rhythmic": "臨江仙"
  }, 
  {
    "author": "劉辰翁", 
    "paragraphs": [
      "昔走都門終夜雨，明朝泥淖堪驚。", 
      "疏疏點點忽難鳴。", 
      "數峯青似染，快活早來晴。", 
      "十五年間春夢斷，亂山寒食清明。", 
      "無人挑菜踏青行。", 
      "青鳩啼雨外，閒聽寺中聲。"
    ], 
    "rhythmic": "臨江仙"
  }, 
  {
    "author": "劉辰翁", 
    "paragraphs": [
      "白白江南一信霜。", 
      "過都字不到衡陽。", 
      "老嘉破帽並吹卻，未省西風似此狂。", 
      "攀北斗，酌天漿。", 
      "月香滿似菊花黃。", 
      "神仙暗度龍山劫，雞犬人間百戰場。"
    ], 
    "rhythmic": "鷓鴣天"
  }, 
  {
    "author": "劉辰翁", 
    "paragraphs": [
      "白髮平津起褎然。", 
      "燕飛定遠望生還。", 
      "世間最有團欒樂，又是平平過一年。", 
      "銀信近，玉鞭先。", 
      "東來西去爵銜鱔。", 
      "人生有命遲遲好，且喜稱觴壽母前。"
    ], 
    "rhythmic": "鷓鴣天"
  }, 
  {
    "author": "劉辰翁", 
    "paragraphs": [
      "佔得春風五日先。", 
      "至今住處是開元。", 
      "寫真若遇丹元子，只著當時宮錦船。", 
      "鬆戴雪，自蒼然。", 
      "八公花下少如前。", 
      "看來天上多辛苦，且住人間五百年。"
    ], 
    "rhythmic": "鷓鴣天"
  }, 
  {
    "author": "劉辰翁", 
    "paragraphs": [
      "自入孤山分外香。", 
      "南枝不改舊時妝。", 
      "爲曾盤裏承青眼，一見溪頭道勝常。", 
      "商山樂，又相羊。", 
      "上方不復記傳觴。", 
      "橘中個個盤深窈，依倚東風局意長。"
    ], 
    "rhythmic": "鷓鴣天"
  }, 
  {
    "author": "劉辰翁", 
    "paragraphs": [
      "去年太歲田間土，明日香菸壁下塵。", 
      "馬上新人紅又紫，眼前歌妓送還迎。", 
      "釵頭燕，勝金紃。", 
      "燕歌趙舞動南人。", 
      "遺民植杖唐巾起，閒伴兒童看立春。"
    ], 
    "rhythmic": "鷓鴣天"
  }, 
  {
    "author": "劉辰翁", 
    "paragraphs": [
      "舊日桃符管送迎。", 
      "燈毯爆竹鬥先嬴。", 
      "鹿門亂走團欒久，纔到城門有鼓聲。", 
      "梅弄雪，柳窺晴。", 
      "殘年猶自冷如冰。", 
      "欲知春色招人醉，須是元宵與踏青。"
    ], 
    "rhythmic": "鷓鴣天"
  }, 
  {
    "author": "劉辰翁", 
    "paragraphs": [
      "暖逼酥枝漸漸融。", 
      "雙飛誰識蝶雌雄。", 
      "歌聲已逐行雲去，花片偏來酒盞中。", 
      "眉月冷，畫樓空。", 
      "酒闌猶未見情鍾。", 
      "直須把燭穿花帳，方見佳人玉面紅。"
    ], 
    "rhythmic": "鷓鴣天"
  }, 
  {
    "author": "劉辰翁", 
    "paragraphs": [
      "稠塘舊是花千樹。", 
      "曾泛入、溪深誤。", 
      "前度劉郎重喚渡。", 
      "漫山寂寂，年時花下，往往無尋處。", 
      "一年一度相思苦。", 
      "恨不拋人過江去。", 
      "及至來時春未暮。", 
      "兔葵燕麥，冷風斜雨，長恨稠塘路。"
    ], 
    "rhythmic": "青玉案"
  }, 
  {
    "author": "劉辰翁", 
    "paragraphs": [
      "雪銷未盡殘梅樹。", 
      "又風送、黃昏雨。", 
      "長記小紅樓畔路。", 
      "杵歌串串，鼓聲疊疊，預賞元宵舞。", 
      "天涯客鬢愁成縷。", 
      "海上傳柑夢中去。", 
      "今夜上元何處度。", 
      "亂山茅屋，寒爐敗壁，漁火青熒處。"
    ], 
    "rhythmic": "青玉案"
  }, 
  {
    "author": "劉辰翁", 
    "paragraphs": [
      "裏中上大人誰大。", 
      "人上大、仁難作。", 
      "八十六翁閒處坐。", 
      "小生懶惰。", 
      "近來高臥。", 
      "忘卻今朝賀。", 
      "甲申還是連珠麼。", 
      "勝有老人星一個。", 
      "白髮朱顏堪婆娑。", 
      "靈光殿火。", 
      "昆明劫過。", 
      "角綺園黃我。"
    ], 
    "rhythmic": "青玉案"
  }, 
  {
    "author": "劉辰翁", 
    "paragraphs": [
      "無腸可斷聽花雨。", 
      "沉沉已是三更許。", 
      "如此殘紅那得住。", 
      "一春情緒。", 
      "半生羈旅。", 
      "寂寞空山語。", 
      "霖鈴不是相思阻。", 
      "四十平分猶過五。", 
      "漸遠不知何杜宇。", 
      "不如歸去。", 
      "不如歸去。", 
      "人在江南路。"
    ], 
    "rhythmic": "青玉案"
  }, 
  {
    "author": "劉辰翁", 
    "paragraphs": [
      "命薄佳人，情鍾我輩。", 
      "海棠開後心如碎。", 
      "斜風細雨不曾晴，倚闌滴盡胭脂淚。", 
      "恨不能開，開時又背。", 
      "春寒只了房櫳閉。", 
      "待他晴後得君來，無言掩帳羞憔悴。"
    ], 
    "rhythmic": "踏莎行"
  }, 
  {
    "author": "劉辰翁", 
    "paragraphs": [
      "壁彩籠塵，金吾掠路。", 
      "海風吹斷樓臺霧，無人知是上元時，一夜月明無著處。", 
      "早是禁菸，朝來凍雨。", 
      "東風自放銀花樹。", 
      "雪晴須有踏青時，不成也待明年去。"
    ], 
    "rhythmic": "踏莎行"
  }, 
  {
    "author": "劉辰翁", 
    "paragraphs": [
      "北望蝶山，西迷鳳苑。", 
      "忽忽醉裏題詩滿。", 
      "黃花只似去年黃，去年人去黃花遠。", 
      "雨壓城荒，丘園路斷。", 
      "卻晴又恨公來晚。", 
      "依稀自唱古人詩，明年此會知誰健。"
    ], 
    "rhythmic": "踏莎行"
  }, 
  {
    "author": "劉辰翁", 
    "paragraphs": [
      "鬆偃成陰，荷香去暑。", 
      "過溪似是東林路。", 
      "不知宿昔有誰來，寺門同聽催詩雨。", 
      "北馬依風，涼蟬咽暮。", 
      "城門半帶東陵圃。", 
      "江南不是米元暉，無人更得滄洲趣。"
    ], 
    "rhythmic": "踏莎行"
  }, 
  {
    "author": "劉辰翁", 
    "paragraphs": [
      "珠壓相於，胭脂同傅。", 
      "樊家更共誰家語。", 
      "梢頭結取一番愁，玉簫不會雙雙侶。", 
      "風送流鶯，前歌後舞。", 
      "並桃欲吐含來往。", 
      "雙飛燕子自相銜，會教脣舌調鸚鵡。"
    ], 
    "rhythmic": "踏莎行"
  }, 
  {
    "author": "劉辰翁", 
    "paragraphs": [
      "老子婆娑，那回也上南樓去。", 
      "素娥有恨隱雲屏，元是嬌癡故。", 
      "驚扇徘徊未許。", 
      "耿多情、爲誰堪訴。", 
      "使君愁絕，獨倚闌干，後期無據。", 
      "有酒如船，片雲掃盡霓裳露。", 
      "他時與客更攜魚，猶記臨皋路。", 
      "因念南羈北旅。", 
      "醉烏烏、憑君楚舞。", 
      "問君不見，璧月詞成，樓西沉處。"
    ], 
    "rhythmic": "燭影搖紅"
  }, 
  {
    "author": "劉辰翁", 
    "paragraphs": [
      "明月如冰，亂雲飛下斜河去。", 
      "旋呼艇子載簫聲，風景還如故。", 
      "嫋嫋餘懷何許。", 
      "聽尊前、嗚嗚似訴。", 
      "近年潮信，萬里陰晴，和天無據。", 
      "有客秋風，去時留下金盤露。", 
      "少年終夜奏胡笳，誰料歸無路。", 
      "同是江南倦旅。", 
      "封嬋娟、君歌我舞。", 
      "醉中休問，明月明年，人在何處。"
    ], 
    "rhythmic": "燭影搖紅"
  }, 
  {
    "author": "劉辰翁", 
    "paragraphs": [
      "春日江郊，素娥吹下銀幡舞。", 
      "東風點點亂茶煙，留到明朝否。", 
      "掩袖凝寒不語。", 
      "漫粘酥、枝枝縷縷。", 
      "斷腸何似，飛絮多時，落梅深處。", 
      "仙掌擎來，翠眉斂半看成露。", 
      "驚沙馬上面簾輕，誰貴氈廬主。", 
      "多少高陽伴侶。", 
      "到如今、沉冥幾許。", 
      "乘槎相問，萬里銀河，欲歸無路。"
    ], 
    "rhythmic": "燭影搖紅"
  }, 
  {
    "author": "劉辰翁", 
    "paragraphs": [
      "先生自壽，擁衾寒，重賦凌雲遊意。", 
      "我有大兒孔文舉，弱冠駸駸暮齒。", 
      "桃已三偷，樹猶如此，前度花開幾。", 
      "蓬萊可塞，還童卻老無計。", 
      "爲此授筆翩翩，大江東去，好似歌頭起。", 
      "寄與兩家孫又子，長看以文爲戲。", 
      "某所某公，同年同月，誰翦招魂紙。", 
      "前三例好，不須舉後三例。"
    ], 
    "rhythmic": "念奴嬌"
  }, 
  {
    "author": "劉辰翁", 
    "paragraphs": [
      "枯寒生晚，復何似、張緒少年時意。", 
      "薄命不逢何至此，滿眼啼妝齲齒。", 
      "城是城非，年來年去，萬八千能幾。", 
      "半癡半了，更癡兒計孫計。", 
      "回首仕已半生，仕何如已，已矣羞拈起。", 
      "幸有橘丸丸日大，且復從公圍戲。", 
      "若論彈文，更書謗篋，吾歷無餘紙。", 
      "多年致仕，大都有甚恩例。"
    ], 
    "rhythmic": "念奴嬌"
  }, 
  {
    "author": "劉辰翁", 
    "paragraphs": [
      "吾年如此，更夢裏、猶作狼居胥意。", 
      "千首新詩千斛酒，管甚侯何侯齒。", 
      "員嶠波翻，瀛洲塵敗，吾屐能銷幾。", 
      "經丘尋壑，是他早計遲計。", 
      "猶記辰巳嗟嗟，故人賀我，且勉呼君起。", 
      "五十不來來過二，方悟人言都戲。", 
      "以我情懷，借公篇韻，恨不天爲紙。", 
      "餘生一笑，不須邴曼容例。"
    ], 
    "rhythmic": "念奴嬌"
  }, 
  {
    "author": "劉辰翁", 
    "paragraphs": [
      "滄洲一葉，待借君、回我爐亭春意。", 
      "突兀靈光無立壁，八面江風寒齒。", 
      "鄉屐廊深，籠門檻赤，數月才幾。", 
      "千年未論，豈無數十年計。", 
      "我本高臥牆東，何知人事，推枕爲君起。", 
      "憔悴庚寅何足記，不覺聯翩賓戲。", 
      "白雪陽春，黃雞唱日，絕少澄心紙。", 
      "我歌草草，和章有例還例。"
    ], 
    "rhythmic": "念奴嬌"
  }, 
  {
    "author": "劉辰翁", 
    "paragraphs": [
      "兩丸日月，細看來、也是樊籠中物。", 
      "點點山河經過了，拔幟幾番殘壁。", 
      "白是沙堤，蒼然吳楚，一片成氈雪。", 
      "此時把酒，舊詞還是坡傑。", 
      "歌罷公瑾當年，天長地久，柳與梅都發。", 
      "幾許閒愁斜照裏，掌上漚生漚滅。", 
      "滄海桑枯，東陵瓜遠，總不關渠發。", 
      "簪花起舞，可憐今夕無月。"
    ], 
    "rhythmic": "念奴嬌"
  }, 
  {
    "author": "劉辰翁", 
    "paragraphs": [
      "赤壁之遊樂。", 
      "但古今、風清月白，更無坡作。", 
      "矯首中洲公何許，共我橫江孤鶴。", 
      "把手笑、孫劉寂寞。", 
      "頗有使君如今否，看青山、似我多前卻。", 
      "幾見我、伴清酌。", 
      "江心舊豈非城郭。", 
      "撫千年、桑田海水，神遊非昨。", 
      "對影三人成六客，更倚歸舟夜泊。", 
      "尚聽得、江城愁角。", 
      "渺渺美人兮南浦，耿餘懷、感淚傷離索。", 
      "天正北，繞飛鵲。"
    ], 
    "rhythmic": "乳燕飛・賀新郎"
  }, 
  {
    "author": "劉辰翁", 
    "paragraphs": [
      "曾授茅山記。", 
      "共當年、二百七十，又三甲子。", 
      "昨上雲臺佔雲物，佔得景風南至。", 
      "又恰是、封侯千歲。", 
      "行遍神州河洛外，早歸來、庭下槐陰翠。", 
      "春萬戶，共生意。", 
      "溪翁圖是參同契。", 
      "想金丹、圓成功行，活人相似。", 
      "顧我尊前歌赤壁，生子當如此耳。", 
      "笑華髮、東坡年幾。", 
      "弟不如人今老矣，看龍頭、霄漢雌龍尾。", 
      "呼白石，爲公起。"
    ], 
    "rhythmic": "乳燕飛・賀新郎"
  }, 
  {
    "author": "劉辰翁", 
    "paragraphs": [
      "過雨城西路。", 
      "看輕雲、弄日花間，微寒如霧。", 
      "誰是宣華門守者，報我十分開五。", 
      "便痛飲、能銷幾度。", 
      "寄語後來看花客，待看花、莫待開成樹。", 
      "成樹也，半爲土。", 
      "佺巢蜀錦今何許。", 
      "記西湖、聚景村莊，王亭謝墅。", 
      "冷落柯丘二三子，更問何園韓圃。", 
      "悄一笑、回車竹所。", 
      "點點守宮包紅淚，縱傾城、一顧傾城顧。", 
      "家國事，正何與。"
    ], 
    "rhythmic": "乳燕飛・賀新郎", 
    "tags": [
      "西湖"
    ]
  }, 
  {
    "author": "劉辰翁", 
    "paragraphs": [
      "正丹翁初度。", 
      "對花滿江城，曉鶯欲語。", 
      "崆峒在何處。", 
      "漸雨過農郊，勸耕問路。", 
      "州人爭觀。", 
      "問坡老、重來是否。", 
      "把看燈、傳說風流，八境盡圖新句。", 
      "如許。", 
      "老子文章，揮毫立馬，脫靴嫌污。", 
      "太平易作。", 
      "聽父老，歌襦褲。", 
      "願使君小住，五風十雨。", 
      "重見一麩三黍。", 
      "又天邊、飛詔殷勤，說相將去。"
    ], 
    "rhythmic": "瑞鶴仙"
  }, 
  {
    "author": "劉辰翁", 
    "paragraphs": [
      "雨枕鶯啼，露班燭散，御街人賣花窠。", 
      "過眼無情，而今魂夢年多。", 
      "百錢曳杖橋邊去，問幾時、重到明河。", 
      "便人問，無了東風，此恨難磨。", 
      "落紅點點入頹波。", 
      "任歸春到海，海又成渦。", 
      "江上兒童，抱茅笑我重過。", 
      "蓬萊不漲枯魚淚，但荒村、敗壁懸梭。", 
      "對殘陽，往往無成，似我蹉跎。"
    ], 
    "rhythmic": "高陽臺"
  }, 
  {
    "author": "劉辰翁", 
    "paragraphs": [
      "西風墜綠。", 
      "喚起春嬌，嫣然困倚修竹。", 
      "落帽人來，花豔乍驚郎目。", 
      "相思尚帶舊子，甚淒涼、未忺妝束。", 
      "吟鬢底，伴寒香一朵，並簪黃菊。", 
      "卻待金盤華屋。", 
      "園林靜、多情怎禁幽獨。", 
      "蛺蝶應愁，明日落紅難觸。", 
      "那堪雁霜漸重，怕黃昏、欲睡未足。", 
      "翠袖冷，且莫辭、花下秉燭。"
    ], 
    "rhythmic": "聲聲慢"
  }, 
  {
    "author": "劉辰翁", 
    "paragraphs": [
      "雨入輕寒，但新篘未試，荒了東籬。", 
      "朝來暗驚翠袖，重倚屏幃。", 
      "明窗麗閣，爲何人、冷落多時。", 
      "催重頓，妝臺側畔，畫堂未怕春遲。", 
      "漫省茸香粉暈，記去年醉裏，題字傾敧。", 
      "紅爐未深乍暖，兒女成圍。", 
      "茶香疏處，畫殘灰、自說心期。", 
      "容膝好，團欒分芋，前村夜雪初歸。"
    ], 
    "rhythmic": "漢宮春"
  }, 
  {
    "author": "劉辰翁", 
    "paragraphs": [
      "疏影橫斜，似故人安道，只在前溪。", 
      "年年望雪待月，漫倚吟磯。", 
      "千紅萬紫，到春來、也是尋思。", 
      "君不見，永陽江上，殘梅冷雨絲絲。", 
      "有幾情人似我，漫騎牛臥笛，亂插繁枝。", 
      "市門索笑憔悴，便作新知。", 
      "城樓畫角，又無花、只落空悲。", 
      "但傳說，壽陽一片，何曾迎面看飛。"
    ], 
    "rhythmic": "漢宮春"
  }, 
  {
    "author": "劉辰翁", 
    "paragraphs": [
      "也曾海上，啖如瓜大棗。", 
      "海上歸來相公老。", 
      "畫堂深、滿引明月清風，家山好、一笑塵生蓬島。", 
      "六年春易過，贏得清陰，到處持杯藉芳草。", 
      "看明年此日，人在黃金臺上，早整頓、乾坤事了。", 
      "但細數齋年幾人存，更宰相高年，幾人能到。"
    ], 
    "rhythmic": "洞仙歌"
  }, 
  {
    "author": "劉辰翁", 
    "paragraphs": [
      "有客從餘，不計餘無酒。", 
      "袖有蟠桃爲君壽。", 
      "嘆此桃再熟，也須年後。", 
      "甚辨得，轉盼個偷桃手。", 
      "菊潭三十斛，月又月添，天賦先生日更久。", 
      "但黃楊長寸，閏年倒寸，似憑得到梧宮甚時候。", 
      "客又道奇特是陽生，後七日相看，醉春風柳。"
    ], 
    "rhythmic": "洞仙歌"
  }, 
  {
    "author": "劉辰翁", 
    "paragraphs": [
      "枝頭雨是青梅淚。", 
      "翻作一江春水。", 
      "魚腹魂銷，龍舟叫徹，不了湖亭張戲。", 
      "滿庭芳芷。", 
      "正艾日高高，葛風細細。", 
      "試比陳人，人間除我更誰似。", 
      "浮沉君共我裏。", 
      "記薰廊待對，聞雞蹴起。", 
      "昨日蟾蜍，明朝蠅虎，身與渠衰更悴。", 
      "老夫病已。", 
      "任采綠采苓，爲師爲帝。", 
      "但有昌陽，倩酤扶路醉。"
    ], 
    "rhythmic": "齊天樂"
  }, 
  {
    "author": "劉辰翁", 
    "paragraphs": [
      "海枯泣盡天吳淚。", 
      "又漲經天河水。", 
      "萬古魚龍，雷收電卷，宇宙剎那間戲。", 
      "沉蘭墜芷。", 
      "想重整荷衣，頓驚腰細。", 
      "尚有干將，衝牛射鬥定何似。", 
      "成都橋動萬里。", 
      "嘆何時重見，鵑啼人起。", 
      "孤竹雙清，紫荊半落，到此吟枯神瘁。", 
      "對牀永已。", 
      "但夢繞青神，塵昏白帝。", 
      "重反離騷，衆醒吾獨醉。"
    ], 
    "rhythmic": "齊天樂"
  }, 
  {
    "author": "劉辰翁", 
    "paragraphs": [
      "蔣陵故是簪花路。", 
      "風煙奈何秋暑。", 
      "候館凋梧，宮牆斷柳，誰識當年倦旅。", 
      "餘懷何許。", 
      "想上馬人扶，翠眉愁聚。", 
      "舊日方回，而今能賦斷腸語。", 
      "登高能賦最苦。", 
      "嘆高高難問，慾望迷處。", 
      "蝶繞東籬，鴻翻上苑，那更畫樑辭主。", 
      "來今往古。", 
      "漫湛輩同來，遠公回去。", 
      "我醉安歸，黃花扶路舞。"
    ], 
    "rhythmic": "齊天樂"
  }, 
  {
    "author": "劉辰翁", 
    "paragraphs": [
      "幾年城中無看燈。", 
      "夜三更。", 
      "月空明。", 
      "野廟殘梅，村鼓自春聲。", 
      "長笑兒童忙踏舞，何曾見，宣德棚，不夜城。", 
      "去年今年又傷心。", 
      "去年晴。", 
      "去年曾。", 
      "不似今年，閒坐處、卻不曾行。", 
      "憶去年人、彈燭淚縱橫。", 
      "想見西窗窗下月，窗下月，是無情，是有情。"
    ], 
    "rhythmic": "江城梅花引"
  }, 
  {
    "author": "劉辰翁", 
    "paragraphs": [
      "相思無處著春寒。", 
      "傍闌干。", 
      "溼闌干。", 
      "似我情懷，處處憶臨安。", 
      "想見夜深村鼓靜，燈暈碧，爲傍人，說上元。", 
      "是花是雪無意看。", 
      "雨摧殘。", 
      "雨摧殘。", 
      "探春未還。", 
      "到春還、似不如閒。", 
      "感恨千般、憔悴做花難。", 
      "不惜與君同一醉，君不見，銅雀臺，望老瞞。"
    ], 
    "rhythmic": "江城梅花引"
  }, 
  {
    "author": "劉辰翁", 
    "paragraphs": [
      "雁歸北。", 
      "渺渺茫茫似客。", 
      "春湖裏，曾見去帆，誰遣江頭絮風息。", 
      "千年記當日。", 
      "難得。", 
      "寬閒抱膝。", 
      "興亡事，馬上飛花，看取殘陽照亭驛。", 
      "哀拍。", 
      "願歸骨。", 
      "悵氈帳何匹，湩酪何食。", 
      "相思青冢頭應白。", 
      "想荒墳酹酒，過車回首，香魂攜手抱相泣。", 
      "但青草無色。", 
      "語絕。", 
      "更愁極。", 
      "漫一番青青，一番陳跡。", 
      "瑤池黃竹哀離席。", 
      "約八駿猶到，露桃重摘。", 
      "金銅知道，忍去國，忍去國。"
    ], 
    "rhythmic": "蘭陵王"
  }, 
  {
    "author": "劉辰翁", 
    "paragraphs": [
      "送春去。", 
      "春去人間無路。", 
      "鞦韆外、芳草連天，誰遣風沙暗南浦。", 
      "依依甚意緒。", 
      "漫憶海門飛絮。", 
      "亂鴉過，鬥轉城荒，不見來時試燈處。", 
      "春去。", 
      "最誰苦。", 
      "但箭雁沉邊，樑燕無主。", 
      "杜鵑聲里長門暮。", 
      "想玉樹凋土，淚盤如露。", 
      "咸陽送客屢回顧。", 
      "斜日未能度。", 
      "春去。", 
      "尚來否。", 
      "正江令恨別，庾信愁賦。", 
      "蘇堤盡日風和雨。", 
      "嘆神遊故國，花記前度。", 
      "人生流落，顧孺子，共夜雨。"
    ], 
    "rhythmic": "蘭陵王", 
    "tags": [
      "宋詞三百首"
    ]
  }, 
  {
    "author": "劉辰翁", 
    "paragraphs": [
      "嫩綠如新，嬌鶯似舊，今吾非故。", 
      "空山過雨，睍睆留春春去。", 
      "似尊前曲曲陽關，行人回首江南處。", 
      "漫停雲低黯，征衫憔悴，酒痕猶污。", 
      "欲語。", 
      "渾未住。", 
      "記匹馬經行，風林煙樹。", 
      "家山何在，想見綠窗啼霧。", 
      "又何堪滿目淒涼，故園夢裏能歸否。", 
      "但數聲、驚覺行雲，重省佳期誤。"
    ], 
    "rhythmic": "瑣窗寒"
  }, 
  {
    "author": "劉辰翁", 
    "paragraphs": [
      "最是一人稱好處。", 
      "昨日小春留得住。", 
      "梅花信信望東風，須待公歸香滿路。", 
      "年時今已度。", 
      "長是巴山深夜雨。", 
      "宣又召，凱還簇簇，要見壽觴舉。", 
      "掃盡窩蜂閒繡斧。", 
      "疊鼓春聲歡歲暮。", 
      "燕臺劍履趣鋒車，銀信低低傳好語。", 
      "紫貂裘脫與。", 
      "肘印累累映三組。", 
      "但重省，西來鬥水，忘卻愛卿取。"
    ], 
    "rhythmic": "歸朝歌"
  }, 
  {
    "author": "劉辰翁", 
    "paragraphs": [
      "芳草如雲，飛紅似雨，賣花聲過。", 
      "況回首、洗馬塍荒，更寒食、宮人斜閉，煙雨銅駝。", 
      "提壺盧何所得酒，泥滑滑、行不得也哥哥。", 
      "傷心處，斜陽巷陌，人唱西河。", 
      "天下事，不如意十常八九，無奈何。", 
      "論兵忍事，對客稱好，面皺如靴。", 
      "廣武噫嘻，東陵反覆，歡樂少兮哀怨多。", 
      "休眉鎖。", 
      "問朱顏去也，還更來麼。"
    ], 
    "rhythmic": "大聖樂"
  }, 
  {
    "author": "劉辰翁", 
    "paragraphs": [
      "紅妝春騎。", 
      "踏月影、竿旗穿市。", 
      "望不盡、樓臺歌舞，習習香塵蓮步底。", 
      "簫聲斷、約綵鸞歸去，未怕金吾呵醉。", 
      "甚輦路、喧闐且止。", 
      "聽得念奴歌起。", 
      "父老猶記宣和事。", 
      "抱銅仙、清淚如水。", 
      "還轉盼、沙河多麗。", 
      "滉漾明光連邸第。", 
      "簾影凍、散紅光成綺。", 
      "月浸葡萄十里。", 
      "看往來、神仙才子。", 
      "肯把菱花撲碎。", 
      "腸斷竹馬兒童，空見說、三千樂指。", 
      "等多時春不歸來，到春時欲睡。", 
      "又說向、燈前擁髻。", 
      "暗滴鮫珠墜。", 
      "便當日、親見霓裳，天上人間夢裏。"
    ], 
    "rhythmic": "寶鼎現", 
    "tags": [
      "宋詞三百首"
    ]
  }, 
  {
    "author": "劉辰翁", 
    "paragraphs": [
      "昨朝晴，今朝雨。", 
      "渺莽遽如許。", 
      "厭聽兒童，總是漲江語。", 
      "是誰力挽天河，誤他仙客，並失卻、乘槎來路。", 
      "斷腸苦。", 
      "翦燭深夜巴山，酒醒聽如故。", 
      "勃窣荷衣，墮淚少乾土。", 
      "從初錯鑄鴟夷，不如歸去，到今此、欲歸何處。"
    ], 
    "rhythmic": "祝英臺近"
  }, 
  {
    "author": "劉辰翁", 
    "paragraphs": [
      "看師師、成蝶蝶。", 
      "蹙盡不成疊。", 
      "欲試搔頭，花重怎堪捻。", 
      "是誰拋過東牆，今無赤鳳，夢得似、那人身捷。", 
      "年時臘。", 
      "曾笑梅梢和豆，去月忽如莢。", 
      "便向龍門，無復釧金接。", 
      "待教開到瓊林，閬仙重見，又誰念、昆明前劫。"
    ], 
    "rhythmic": "祝英臺近"
  }, 
  {
    "author": "劉辰翁", 
    "paragraphs": [
      "渺山城故苑，煙橫綠野，林勝青油。", 
      "甚相思只在，華清泉側，凝碧池頭。", 
      "故人念我何處，墜淚水西流。", 
      "念寒食如君，江南似我，花絮悠悠。", 
      "不知身南北，對斷煙禁火，蹇六年留。", 
      "恨聽鶯不見，到而今又恨，睍睆成愁。", 
      "去年相攜流落，回首隔芳洲。", 
      "但行去行來，春風春水無過舟。"
    ], 
    "rhythmic": "憶舊遊"
  }, 
  {
    "author": "劉辰翁", 
    "paragraphs": [
      "明月滿滄洲。", 
      "長江一意流。", 
      "更何人、橫笛危樓。", 
      "天地不知興廢事，三十萬、八千秋。", 
      "落葉女牆頭。", 
      "銅駝無恙不。", 
      "看青山、白骨堆愁。", 
      "除卻月宮花樹下，塵坱莽、欲何遊。"
    ], 
    "rhythmic": "唐多令", 
    "tags": [
      "長江"
    ]
  }, 
  {
    "author": "劉辰翁", 
    "paragraphs": [
      "風露小瀛洲。", 
      "斜河倒海流。", 
      "人間塵、不到瓊樓。", 
      "錯向五陵陵上望，幾回月、幾回秋。", 
      "落日太湖頭。", 
      "垂虹今是不。", 
      "醉尊前、往往成愁。", 
      "便有扁舟西子在，無汗漫、與君遊。"
    ], 
    "rhythmic": "唐多令", 
    "tags": [
      "太湖"
    ]
  }, 
  {
    "author": "劉辰翁", 
    "paragraphs": [
      "寒雁下荒洲。", 
      "寒聲帶影流。", 
      "便寄書、不到紅樓。", 
      "如此月明如此酒，無一事、但悲秋。", 
      "萬弩落潮頭。", 
      "靈胥還怒不。", 
      "滿湖山、猶是春愁。", 
      "欲向涌金門外去，煙共草、不堪遊。"
    ], 
    "rhythmic": "唐多令"
  }, 
  {
    "author": "劉辰翁", 
    "paragraphs": [
      "日落紫霞洲。", 
      "蘭舟穩放流。", 
      "玉虹仙、如在黃樓。", 
      "何必錦袍吹玉笛，聽欸乃、數聲秋。", 
      "赤壁舞濤頭。", 
      "周郎還到不。", 
      "倚西風、嫋嫋餘愁。", 
      "喚起橫江飛道士，來伴我、月中游。"
    ], 
    "rhythmic": "唐多令"
  }, 
  {
    "author": "劉辰翁", 
    "paragraphs": [
      "零露下長洲。", 
      "雲翻海倒流。", 
      "素娥深、不到西樓。", 
      "忽覺斷潮歸去也，飲不盡、一輪秋。", 
      "城外土饅頭。", 
      "人能飲恨不。", 
      "古人不見使吾愁，莫有橫江孤鶴過，來伴我、醉中游。"
    ], 
    "rhythmic": "唐多令"
  }, 
  {
    "author": "劉辰翁", 
    "paragraphs": [
      "明月滿河洲。", 
      "星河帶月流。", 
      "料素娥、獨倚瓊樓。", 
      "竟是何年何藥誤，魂夢冷、不禁秋。", 
      "少日夢龍頭。", 
      "知君猶夢不。", 
      "算虛名、不了閒愁。", 
      "便有鵠袍三萬輩，應不是、舊京遊。"
    ], 
    "rhythmic": "唐多令"
  }, 
  {
    "author": "劉辰翁", 
    "paragraphs": [
      "殘日下瓜洲。", 
      "平安火又流。", 
      "月高高、掛古城樓。", 
      "回首少年真可笑，無一事、又悲秋。", 
      "天在海邊頭。", 
      "天風有意不。", 
      "結桂枝、嫋嫋餘愁。", 
      "不是銀河無去路，先不去、後難遊。"
    ], 
    "rhythmic": "唐多令"
  }, 
  {
    "author": "劉辰翁", 
    "paragraphs": [
      "春雨滿江城。", 
      "汀洲春水生。", 
      "更悲久雨似春酲。", 
      "猶有一般天富貴，夜來雨、早來晴。", 
      "年少總看燈。", 
      "老來猶故情。", 
      "便無燈、也自盈盈。", 
      "說著春情誰不愛，今夜月、有人行。"
    ], 
    "rhythmic": "唐多令"
  }, 
  {
    "author": "劉辰翁", 
    "paragraphs": [
      "空明一朵揚州白。", 
      "紅紫無□色。", 
      "是誰喚作水晶球。", 
      "惹起高燒銀燭、上元愁。", 
      "去年一捧飛來雪。", 
      "不似渠千葉。", 
      "狂風一蹴過鞦韆。", 
      "憔悴玉人和淚、望嬋娟。"
    ], 
    "rhythmic": "虞美人"
  }, 
  {
    "author": "劉辰翁", 
    "paragraphs": [
      "天香國色辭脂粉。", 
      "肯愛紅衫嫩。", 
      "け然自取玉爲衣。", 
      "似是銀河水皺、織成機。", 
      "寒欺薄薄春無力。", 
      "月浸霓裳溼。", 
      "一窠香雪世間稀。", 
      "可惜不教留到、布衣時。"
    ], 
    "rhythmic": "虞美人"
  }, 
  {
    "author": "劉辰翁", 
    "paragraphs": [
      "壽安樓子重重蕊。", 
      "少見如魚尾。", 
      "向來染得渭脂紅。", 
      "又自細搖花浪、動春風。", 
      "赬鱗似是人誰信。", 
      "但向殘紅認。", 
      "若教隨水去悠然。", 
      "爲報沙頭玉鷺、莫貪鮮。"
    ], 
    "rhythmic": "虞美人"
  }, 
  {
    "author": "劉辰翁", 
    "paragraphs": [
      "花心定有何人捻。", 
      "暈暈如嬌靨。", 
      "一痕明月老春宵。", 
      "正似酥胸潮臉、不曾銷。", 
      "當年掌上開元寶。", 
      "半是楊妃爪。", 
      "若教此掏到癡人。", 
      "任是高牆無路、蝶翻身。"
    ], 
    "rhythmic": "虞美人"
  }, 
  {
    "author": "劉辰翁", 
    "paragraphs": [
      "無花敢與姚黃比。", 
      "對對鴛鴦起。", 
      "識他金帶萬釘垂。", 
      "誰向麒麟楦裏、卸猴緋。", 
      "潛溪以上難爲說。", 
      "自是君恩別。", 
      "後來西子避無鹽。", 
      "又道君王捉鼻、又何嫌。"
    ], 
    "rhythmic": "虞美人"
  }, 
  {
    "author": "劉辰翁", 
    "paragraphs": [
      "魏家品是君王后。", 
      "豈比昭容袖。", 
      "風吹滿院繡囊香。", 
      "誰賜大師師號、退昭陽。", 
      "飛霞一落無根蒂。", 
      "空墜重華淚。", 
      "離披正午盛時休。", 
      "閒爲思王重賦、洛神愁。"
    ], 
    "rhythmic": "虞美人"
  }, 
  {
    "author": "劉辰翁", 
    "paragraphs": [
      "猶疑綠萼花微甚。", 
      "難與青蓮並。", 
      "青蓮朵朵是天人。", 
      "又向天人想見、洛陽春。", 
      "多情素質塵生步。", 
      "況被潘妃污。", 
      "此花仍是□微赬。", 
      "卻似嬌波波外、兩眉青。"
    ], 
    "rhythmic": "虞美人"
  }, 
  {
    "author": "劉辰翁", 
    "paragraphs": [
      "樓臺煙雨朱門悄。", 
      "喬木芳雲杪。", 
      "半窗天曉又聞鶯。", 
      "比似當年春盡、最關情。", 
      "客中自被啼鵑惱。", 
      "況落春歸道。", 
      "滿懷憔悴有誰知。", 
      "猶記涌金門外、送人時。"
    ], 
    "rhythmic": "虞美人"
  }, 
  {
    "author": "劉辰翁", 
    "paragraphs": [
      "黃柑擘破傳春霧。", 
      "新酒如清露。", 
      "城中也是幾分燈。", 
      "自愛城山堂上、兩三星。", 
      "枝頭未便風和雨。", 
      "寂寞無歌舞。", 
      "天公肯放上元晴。", 
      "自是六街三市、少人行。"
    ], 
    "rhythmic": "虞美人"
  }, 
  {
    "author": "劉辰翁", 
    "paragraphs": [
      "徐家破鏡昏如霧。", 
      "半面人間露。", 
      "等閒相約是看燈。", 
      "誰料人間天上、似流星。", 
      "朱門簾影深深雨。", 
      "憔悴新人舞。", 
      "天涯海角賞新晴。", 
      "惟有橋邊賣鏡、是閒行。"
    ], 
    "rhythmic": "虞美人"
  }, 
  {
    "author": "劉辰翁", 
    "paragraphs": [
      "黃簾綠幕窗垂霧。", 
      "表立如承露。", 
      "夕郎偷看御街燈。", 
      "歸奔河邊殘點、亂如星。", 
      "開園蔣李遊春雨。", 
      "蛺蝶穿人舞。", 
      "如今菸草鎖春晴。", 
      "並與蘇堤葛嶺、不堪行。"
    ], 
    "rhythmic": "虞美人"
  }, 
  {
    "author": "劉辰翁", 
    "paragraphs": [
      "鞓紅乾色無光霽。", 
      "須是鮮鮮翠。", 
      "け然一點系裙腰。", 
      "不著人間金屋、恐難銷。", 
      "英英肯似焉支貴。", 
      "漫脫紅霞帔。", 
      "落時且勿涴塵泥。", 
      "留向天臺洞口、泛吾詩。"
    ], 
    "rhythmic": "虞美人"
  }, 
  {
    "author": "劉辰翁", 
    "paragraphs": [
      "溼雲待向三更吐。", 
      "更是沉沉雨。", 
      "眼前兒女意堪憐。", 
      "不說明朝後日、說明年。", 
      "當年知道晴三鼓。", 
      "便似佳期誤。", 
      "笑他拜月不曾圓。", 
      "只是今朝北望、也悽然。"
    ], 
    "rhythmic": "虞美人"
  }, 
  {
    "author": "劉辰翁", 
    "paragraphs": [
      "梅梢臘盡春歸了。", 
      "畢竟春寒少。", 
      "亂山殘燭雪和風。", 
      "猶勝陰山海上、窖羣中。", 
      "年光老去才情在。", 
      "惟有華風改。", 
      "醉中幸自不曾愁。", 
      "誰唱春花秋葉、淚偷流。"
    ], 
    "rhythmic": "虞美人"
  }, 
  {
    "author": "劉辰翁", 
    "paragraphs": [
      "情知是夢無憑了。", 
      "好夢依然少。", 
      "單于吹盡五更風。", 
      "誰見梅花如淚、不言中。", 
      "兒童問我今何在。", 
      "煙雨樓臺改。", 
      "江山畫出古今愁。", 
      "人與落花何處、水空流。"
    ], 
    "rhythmic": "虞美人"
  }, 
  {
    "author": "劉辰翁", 
    "paragraphs": [
      "輕衫倚望春晴穩。", 
      "雨壓青梅損。", 
      "皺綃池影泛紅蔫。", 
      "看取斷雲來去、似爐煙。", 
      "愁春來暮仍愁暮。", 
      "受卻寒無數。", 
      "年來無地賣花栽。", 
      "向道明年花信、莫須來。"
    ], 
    "rhythmic": "虞美人"
  }, 
  {
    "author": "劉辰翁", 
    "paragraphs": [
      "娟娟二八清明瞭。", 
      "猶說淮陽早。", 
      "錢歐陸譜遍花光。", 
      "紅到壽陽、也不說淮陽。", 
      "此花地望元非薄。", 
      "回首傷流落。", 
      "洛陽閒歲斷春風。", 
      "怎不當時道是、洛陽紅。"
    ], 
    "rhythmic": "虞美人"
  }, 
  {
    "author": "劉辰翁", 
    "paragraphs": [
      "秋陰團扇如人老。", 
      "漸近中秋好。", 
      "新涼遠憶小樓邊。", 
      "自在一窗明月、傍人眠。", 
      "多情誰到星河曉。", 
      "只道圓時少。", 
      "他年幾處與君看。", 
      "長是成愁成恨、不成歡。"
    ], 
    "rhythmic": "虞美人"
  }, 
  {
    "author": "劉辰翁", 
    "paragraphs": [
      "胭脂不涴紫玉簫。", 
      "認宮中、銀字未銷。", 
      "但鳳去、臺空古，比落花、無第二朝。", 
      "天涯流落哀聲在，聽烏烏、不似內嬌。", 
      "漫身似、商人婦，泣孤舟、長夜寂寥。"
    ], 
    "rhythmic": "戀繡衾"
  }, 
  {
    "author": "劉辰翁", 
    "paragraphs": [
      "困如宿酒猶未銷。", 
      "滿華堂、羞見目招。", 
      "忽折向、西鄰去，教旁人、看上馬嬌。", 
      "肉色似花難可得，但花如、肉色妖嬈。", 
      "誰說漢宮飛燕，到而今、猶帶臉潮。"
    ], 
    "rhythmic": "戀繡衾"
  }, 
  {
    "author": "劉辰翁", 
    "paragraphs": [
      "當年三五舞太平。", 
      "醉歸來、花影滿庭。", 
      "辦永夜、重開宴，笑姑蘇、萬眼未明。", 
      "而今繞市歌兒馬，客黃昏、細雨滿城。", 
      "十年事、去如水，想家人、村廟看燈。"
    ], 
    "rhythmic": "戀繡衾"
  }, 
  {
    "author": "劉辰翁", 
    "paragraphs": [
      "海山昏，寒雲欲下，低低壓吹帽。", 
      "平沙浩浩。", 
      "想關塞無煙，時動衰草。", 
      "蘇郎臥處愁難掃。", 
      "江南春不到。", 
      "但悵望、雪花夜白，人間憔悴好。", 
      "誰知廣寒夢無憀，丁寧白玉煉，不關懷抱。", 
      "看清淺、桑田外，塵生熱惱。", 
      "待說與、天公知道。", 
      "期臘盡春來事宜早。", 
      "更幾日、銀河信斷，梅花容易老。"
    ], 
    "rhythmic": "花犯"
  }, 
  {
    "author": "劉辰翁", 
    "paragraphs": [
      "甚天花、紛紛墜也，偏偏著餘帽。", 
      "乾坤清皓。", 
      "任海角荒荒，都變瑤草。", 
      "落梅天上無人掃。", 
      "角吹吹不到。", 
      "想特爲、東皇開宴，瓊林依舊好。", 
      "看兒貪耍不知寒，須塑就玉獅，置兒懷抱。", 
      "奈轉眼、今何在，淚痕成惱。", 
      "白髮翁翁向兒道。", 
      "那曲巷袁安愛晴早。", 
      "便把似、一年春看，惜花花自老。"
    ], 
    "rhythmic": "花犯"
  }, 
  {
    "author": "劉辰翁", 
    "paragraphs": [
      "冰肌玉骨，笑嫣然、總是風塵中物。", 
      "誰掃一枝，流落到、絕域高臺素壁。", 
      "匹馬南來，千山萬水，爲訪林間雪。", 
      "淵明愛菊，不知誰是花傑。", 
      "憔悴夢斷吳山，有何人報我，前村夜發。", 
      "蠟屐霜泥煙步外，轉入波光明滅。", 
      "雪後風前，水邊竹外，歲晚華餘發。", 
      "戴花人去，江妃空弄明月。"
    ], 
    "rhythmic": "酹江月・念奴嬌"
  }, 
  {
    "author": "劉辰翁", 
    "paragraphs": [
      "四無誰語，待推窗、初見江南風物。", 
      "索笑巡檐無奈處，悄隔東鄰一壁。", 
      "有酒如船，招呼滿載，只欠枝頭雪。", 
      "疏花冷眼，坐中都是詞傑。", 
      "堪恨幾日西郊，尋消問息，肯向吟邊發。", 
      "著意相看，又恐是、六出幻成還滅。", 
      "惱恨兒童，攀翻頂戴，不到先生髮。", 
      "明朝重省，初三知屬誰月。"
    ], 
    "rhythmic": "酹江月・念奴嬌"
  }, 
  {
    "author": "劉辰翁", 
    "paragraphs": [
      "五朝壽俊，算生平佔得、淳熙四四。", 
      "三萬六千三萬了，剩有一千饒底。", 
      "三百年間，和風麗日，幾個能銷此。", 
      "約山山笑，先生不負山矣。", 
      "今歲甲子重陽，待重數，五百十三甲子。", 
      "吟萬首詩更自和，歲歲壽詩自喜。", 
      "若比潞公，如今年紀，猶是平章事。", 
      "先生撫掌，問他閒日能幾。"
    ], 
    "rhythmic": "酹江月・念奴嬌"
  }, 
  {
    "author": "劉辰翁", 
    "paragraphs": [
      "西風處士，例一枝團月，鹹平印印。", 
      "千古詩宗傳不絕，至竟被渠道盡。", 
      "雪返香魂，霜吹曉怨，肯受東君聘。", 
      "羅浮夢轉，兔環知是誰孕。", 
      "未說煙雨江南，垂垂青子，須要調金鼎。", 
      "愁絕西山明秀處，依舊鶴南飛影。", 
      "我白君元，君詞我和，各自爲長慶。", 
      "後來桃李，遙遙別是花信。"
    ], 
    "rhythmic": "酹江月・念奴嬌"
  }, 
  {
    "author": "劉辰翁", 
    "paragraphs": [
      "棹歌齊發，江雲暮、吹得湘愁成雨。", 
      "小酌千年，知他是、阿那年時沈午。", 
      "日落長沙，風回極浦，黯不堪延佇。", 
      "吳頭楚尾，非關四面爲楚。", 
      "幾度喚起醒累，淋漓痛飲，不學愁餘句。", 
      "踏鯉從黿胥濤上，怎不化成龍去。", 
      "越女吳船，燕歌趙舞，世世悠悠許。", 
      "明朝寂寂，雙雙飛下鳴鷺。"
    ], 
    "rhythmic": "酹江月・念奴嬌"
  }, 
  {
    "author": "劉辰翁", 
    "paragraphs": [
      "歲寒相命，算人間、除了梅花無物。", 
      "窺宋三年又不是，草草東鄰鑿壁。", 
      "偃蹇風前，沉吟竹外，直待天驕雪。", 
      "白家人至，一枝橫出終傑。", 
      "寂寞小小疏籬，探花使斷，知復何時發。", 
      "北驛不來春又遠，只向窗前埋滅。", 
      "好在冰花，著些風筱，怎不清餘發。", 
      "補之去後，墨梅又有明月。"
    ], 
    "rhythmic": "酹江月・念奴嬌"
  }, 
  {
    "author": "劉辰翁", 
    "paragraphs": [
      "遙憐兒女，未解憶長安、十年前月。", 
      "徙倚桂枝空延佇，無物同心堪結。", 
      "冷落江湖，蕭條門巷，猶著西樓客。", 
      "恨無鐵笛，一聲吹裂山石。", 
      "休說起舞登樓，那人已先我，渡江橫楫。", 
      "圓缺不銷青冢恨，漠漠風沙如雪。", 
      "西母長生，素娥好在，何皓當時發。", 
      "山河如此，月中定是何物。"
    ], 
    "rhythmic": "酹江月・念奴嬌"
  }, 
  {
    "author": "劉辰翁", 
    "paragraphs": [
      "團團桂影，怕人道、大地山河裏許。", 
      "舊日影娥池未缺，驚斷霓裳歌舞。", 
      "雪白長城，金明古驛，盡是乘槎路。", 
      "少年白髮，自無八駿能去。", 
      "猶記流落荒濱，故人相過，共吹簫前度。", 
      "無酒無魚空此客，昨夜留之不住。", 
      "睡起披衣，行吟坐對，又有重圓處。", 
      "不知今夕，那人有甚佳句。"
    ], 
    "rhythmic": "酹江月・念奴嬌"
  }, 
  {
    "author": "劉辰翁", 
    "paragraphs": [
      "城中十萬，有何人、和我烏烏鳴瑟。", 
      "對影姮娥成三處，誰料尊中無月。", 
      "翦紙吹成，長梯摘取，兒戲那堪惜。", 
      "洞庭夜白，一聲聊破空闊。", 
      "休說二十四橋，便一分無賴，有誰誰識。", 
      "一枕秋衾南北夢，好好娟娟成雪。", 
      "舊日少遊，錦袍玉笛，醉臥藤陰石。", 
      "蕭然今夕，無魚無酒無客。"
    ], 
    "rhythmic": "酹江月・念奴嬌", 
    "tags": [
      "洞庭湖"
    ]
  }, 
  {
    "author": "劉辰翁", 
    "paragraphs": [
      "淡淡胭脂，似褪向、景陽鴛石。", 
      "依然是、春睡未足，捧心猶癖。", 
      "藉甚不禁君再顧，嫣然卻記渠初拆。", 
      "黯銷魂、欲盡更堪憐，終難得。", 
      "猶記是，卿卿惜。", 
      "空復見，誰誰摘。", 
      "但當時一笑，也成陳跡。", 
      "我懶花殘都已往，詩朋酒伴猶相覓。", 
      "聽連宵、又雨又還晴，鳩鳴寂。"
    ], 
    "rhythmic": "滿江紅"
  }, 
  {
    "author": "劉辰翁", 
    "paragraphs": [
      "何許相求，且不是、南溫北石。", 
      "也欲學、絕交高論，自陳餘癖。", 
      "萬里魚書長記憶，十年波浪傷離拆。", 
      "算此舟、不是剡溪舟，空回得。", 
      "非出處，何須惜。", 
      "非瑕纇，何須摘。", 
      "看雪銷鴻去，有何留跡。", 
      "安石豈無同樂意，玄真不是朝廷覓。", 
      "但眼前、真率暫相違，歌聲寂。"
    ], 
    "rhythmic": "滿江紅"
  }, 
  {
    "author": "劉辰翁", 
    "paragraphs": [
      "鶯語依然，但春去、人間無約。", 
      "誰念我、吟情憔悴，醉魂落魄。", 
      "盡日只將行卷續，有時自整殘棋著。", 
      "向黃昏、細雨悶無憀，青梅落。", 
      "南又北，相思錯。", 
      "朝異暮，人情薄。", 
      "漫躊躇在目，奢華如昨。", 
      "海底月沉天上兔，遼東人化揚州鶴。", 
      "記龍雲、波浪豈能平，天難託。"
    ], 
    "rhythmic": "滿江紅"
  }, 
  {
    "author": "劉辰翁", 
    "paragraphs": [
      "十歲兒童，看騎竹、花陰滿城。", 
      "與新第、桐鄉孫子，高下齊生。", 
      "倚枕不尋柯下夢，舉頭自愛橘中名。", 
      "但有時、米價問如何，公助平。", 
      "東西塾，聽書聲。", 
      "長短卷，和詩成。", 
      "總神仙清福，前輩家庭。", 
      "試問凌煙圖相國，何如洛寺寫耆英。", 
      "甚天公、屬意富民侯，銀信青。"
    ], 
    "rhythmic": "滿江紅"
  }, 
  {
    "author": "劉辰翁", 
    "paragraphs": [
      "問海棠花下，又何如、玄都觀中游。", 
      "嘆佺巢蜀錦，常時不數，前度何稠。", 
      "誰見宣華故事，歌舞簇遨頭。", 
      "共是西江水，不解西流。", 
      "在處繁華如夢，夢占人年少，生死堪羞。", 
      "任傾城傾國，風雨一春休。", 
      "醉逢君、何須有約，醉留君、系不住扁舟。", 
      "空又失，花前一笑，綠盡芳洲。"
    ], 
    "rhythmic": "八聲甘州", 
    "tags": [
      "長江"
    ]
  }, 
  {
    "author": "劉辰翁", 
    "paragraphs": [
      "看團團、一物大如杯，時復幾何秋。", 
      "俯天涯海角，今來古往，人物如流。", 
      "想見霓裳歌罷，無物與澆愁。", 
      "惟有當時樹，香滿瓊樓。", 
      "誰念南樓老子，倚西風塵滿，心事悠悠。", 
      "便班姬袖裏，明月一時休。", 
      "嘆年年、吹簫有約，又一番、鶴夢雪堂舟。", 
      "池上久，滿身風露，還索衣裘。"
    ], 
    "rhythmic": "八聲甘州"
  }, 
  {
    "author": "劉辰翁", 
    "paragraphs": [
      "記前朝、鶴會又重來，攀翻第三桃。", 
      "看雲華授策，麻姑擘脯，嬴女吹簫。", 
      "尋思曲江舊事，宮錦勝龍標。", 
      "奏罷清華夢，獨立春宵。", 
      "不數相州錦樣，是調羹御手，重解金貂。", 
      "但今年此日，疏了醉葡萄。", 
      "聞老仙、衣冠皓偉，又丁寧、天語著兒招。", 
      "都人望，回班賜第，赤舄飛朝。"
    ], 
    "rhythmic": "八聲甘州"
  }, 
  {
    "author": "劉辰翁", 
    "paragraphs": [
      "但秋風、年又一年深，不禁長年悲。", 
      "自景陽鍾斷，館娃宮閉，冷落心知。", 
      "千樹西湖楊柳，更管別人離。", 
      "看取茂陵客，一去無歸。", 
      "都是舊時行樂，漫煙銷日出，水繞山圍。", 
      "看人情荏苒，不似鷓鴣飛。", 
      "聽砧聲、遙連塞外，問三衢、道上去人稀。", 
      "銷凝久，殘陽短笛，似我歔欷。"
    ], 
    "rhythmic": "八聲甘州", 
    "tags": [
      "西湖"
    ]
  }, 
  {
    "author": "劉辰翁", 
    "paragraphs": [
      "看飄飄、萬里去東流，道伊去如風。", 
      "便錦纜危潮，青山御宿，煙雨啼紅。", 
      "愁是明朝酒醒，聽著返魂鍾。", 
      "留得春如故，了不關儂。", 
      "春亦去人遠矣，是別情何薄，歸興何濃。", 
      "但江南好□，未便到芙蓉。", 
      "念今夜、初程何處，有何人、垂袖舞行宮。", 
      "青青柳，留君如此，如此匆匆。"
    ], 
    "rhythmic": "八聲甘州"
  }, 
  {
    "author": "劉辰翁", 
    "paragraphs": [
      "甚花間、兒女笑盈盈。", 
      "人添雪獅成。", 
      "任踏青無路，凌波有地，步步光塵。", 
      "招得梅妃魂也，好似去年春。", 
      "柳亦何曾絮，都是雲英。", 
      "休道東皇誕漫，到茶煙歇後，誰濁誰清。", 
      "賴謝娘好語，端勝解圍兵。", 
      "看昨朝、天公雨粟，定大家、快活社翁平。", 
      "春晴好，溶溶雨盡，聽賣花聲。"
    ], 
    "rhythmic": "八聲甘州"
  }, 
  {
    "author": "劉辰翁", 
    "paragraphs": [
      "何須銀燭紅妝，菜花總是曾留處。", 
      "流觴事遠，繞樑歌斷，題紅人去。", 
      "繞蝶東牆，啼鶯修竹，疏蟬高樹。", 
      "嘆一春風雨，歸來抱膝，懷往昔、自悽楚。", 
      "遙望東門柳下，夢參差、欲歸幽路。", 
      "斷紅芳草，連空積水，憑高墜霧。", 
      "水洗銅駝，天清華表，昇平重遇。", 
      "但相如老去，江淹才盡，有何人賦。"
    ], 
    "rhythmic": "水龍吟"
  }, 
  {
    "author": "劉辰翁", 
    "paragraphs": [
      "多年袖瓣心香，重新拈出爲公壽。", 
      "喚起老龍，如今正是，欠伸時候。", 
      "弱語聞鶯，輕陰轉柳，弦薰未透。", 
      "信江南，自有真孺未用，須待見、袞和繡。", 
      "聞說鋒車在道，更四輩、傳宣來驟。", 
      "蟠胸何限，天門夜對，春宮晨奏。", 
      "梅子陰濃，菖蒲花老，枯槔閒後。", 
      "但北關下澤，遺民社在，賀公歸晝。"
    ], 
    "rhythmic": "水龍吟"
  }, 
  {
    "author": "劉辰翁", 
    "paragraphs": [
      "看人削樹成槎，布帆海上秋風浪。", 
      "白頭坡老，知津水手，倚桄榔杖。", 
      "九點齊州，半生髀肉，煙塵蒼莽。", 
      "但北窗夢轉，青陰滿眼，撫陳跡、玩新漲。", 
      "世事艱難已遍，笑而今、不堪重想。", 
      "龍筋虎骨，根深伏兔，擎空千丈。", 
      "禮樂文章，終須夢卜，南人爲相。", 
      "問凌煙生面，他時彷佛，似何人像。"
    ], 
    "rhythmic": "水龍吟"
  }, 
  {
    "author": "劉辰翁", 
    "paragraphs": [
      "閒思十八年前，依稀正是公年紀。", 
      "銅駝陌上，烏衣巷口，臣清如水。", 
      "是處風箏，滿城晝錦，兒郎俊偉。", 
      "但幅巾藜杖，低垂白鬢，用與綺、問何裏。", 
      "最憶他年甘旨。", 
      "也曾經、三仕三已。", 
      "至今結習，餘年未了，業多生綺。", 
      "安得滕廛，移將近市，長薰晉鄙。", 
      "望福星炯炯，西江千里，待公來社。"
    ], 
    "rhythmic": "水龍吟"
  }, 
  {
    "author": "劉辰翁", 
    "paragraphs": [
      "多年綠幕黃簾，瓶花黯黯無誰主。", 
      "荀陳跡遠，燕吳路斷，何人星聚。", 
      "四聖樓臺，水仙華表，冷煙和雨。", 
      "但徘徊夢想，美人不見，空猶記、鐵爐步。", 
      "過盡涼風天末，墜華箋、行行飛翥。", 
      "一端翠織，錦鯨茅屋，天吳驚舞。", 
      "念我何辰，涸陰冰子，生憐金虎。", 
      "恨兒癡不了，山川悠緬，共君黌宇。"
    ], 
    "rhythmic": "水龍吟"
  }, 
  {
    "author": "劉辰翁", 
    "paragraphs": [
      "征衫春雨縱橫，可曾溼得飛花透。", 
      "知君念我，溪南徙倚，誰家紅袖。", 
      "藉草成眠，簪花倚醉，狂歌扶手。", 
      "嘆故人何處，聞鵑墮淚，春去也、到家否。", 
      "說與東風情事，怕東風、似人眉皺。", 
      "亂山華屋，殘鄰廢裏，不堪回首。", 
      "寒食江村，牛羊丘隴，茅檐酤酒。", 
      "笑周秦來往，與誰同夢，說開元舊。"
    ], 
    "rhythmic": "水龍吟"
  }, 
  {
    "author": "劉辰翁", 
    "paragraphs": [
      "孤煙澹澹無情，角聲正送層城暮。", 
      "傷懷絕似，龍山罷後，騎臺沉處。", 
      "珠履三千，金人十二，五陵無樹。", 
      "嘆岐王宅裏，黃公壚下，空鼎鼎、記前度。", 
      "幾許英雄文武。", 
      "酒不到、故人墳土。", 
      "平生破帽，幾番搖落，受西風侮。", 
      "昨日如今，明年此會，俯然懷古。", 
      "便東籬甲子，花開花謝，不堪重數。"
    ], 
    "rhythmic": "水龍吟"
  }, 
  {
    "author": "劉辰翁", 
    "paragraphs": [
      "五十三年，韶華剛度，今年夏五十三。", 
      "瑞鶴朝來，待公彌月重探。", 
      "人生貴壽多男。", 
      "看斕斑室，添個荷衫。", 
      "□□□，亭亭八面，醉倚紅酣。", 
      "承平故事，暇日清談。", 
      "雲龍風虎，塞北江南。", 
      "午橋午枕，羲皇白日如惔。", 
      "手種蟠桃，明年看取，實大如柑。", 
      "奈何堪。", 
      "天妒人睡美，趣趁朝參。"
    ], 
    "rhythmic": "宴春臺"
  }, 
  {
    "author": "劉辰翁", 
    "paragraphs": [
      "春臺路古，想店月潭雲，雞鳴關候。", 
      "巾車爾久。", 
      "記湘累降日，留詞勸酒。", 
      "不是行邊，待與持杯論鬥。", 
      "算吾壽。", 
      "已待得河清，萬古晴晝。", 
      "京國事轉手。", 
      "漫宮粉堆黃，髻妝啼舊。", 
      "瑤池在否。", 
      "自劉郎去後，宴期重負。", 
      "解事天公，道是全無又有。", 
      "浯溪友。", 
      "笑浯溪、至今聱叟。"
    ], 
    "rhythmic": "掃花遊・掃地遊"
  }, 
  {
    "author": "劉辰翁", 
    "paragraphs": [
      "花幾許，已報八分催。", 
      "卻問主人何處去，且容老子箇中來。", 
      "花外主人回。", 
      "年時客，如今安在哉。", 
      "正喜錦宮城爛漫，忽驚花鳥使摧頹。", 
      "世事只添杯。"
    ], 
    "rhythmic": "憶江南"
  }, 
  {
    "author": "劉辰翁", 
    "paragraphs": [
      "酒熟未。", 
      "梅開未。", 
      "去年遲待重來醉。", 
      "笑當筵。", 
      "舞當筵。", 
      "惟有今年。", 
      "八十是開年。", 
      "參差野袂成歸鶴。", 
      "石鼎未開容剝啄。", 
      "歲開尊。", 
      "歲添孫。", 
      "孫又開尊。", 
      "福曜萃高門。"
    ], 
    "rhythmic": "梅花引"
  }, 
  {
    "author": "劉辰翁", 
    "paragraphs": [
      "過雨新荷生水氣。", 
      "高影參差，無謂思量睡。", 
      "夢裏不知輕別意。", 
      "醒來竟是誰先起。", 
      "去路夕陽芳草際。", 
      "不論闌干，處處情懷似。", 
      "記得分明羞擲蕊。", 
      "自知不是天仙子。"
    ], 
    "rhythmic": "蝶戀花"
  }, 
  {
    "author": "劉辰翁", 
    "paragraphs": [
      "八九十翁嬉入市。", 
      "把菊簪萸，共說新篘美。", 
      "何以祝公千百歲。", 
      "壽潭自酌花間水。", 
      "白鷺沉沉飛復起。", 
      "杜老江頭，不恨秋風裏。", 
      "欲種蟠根天上李。", 
      "三千年看青青子。"
    ], 
    "rhythmic": "蝶戀花"
  }, 
  {
    "author": "劉辰翁", 
    "paragraphs": [
      "銀河下若木。", 
      "暖漲一川春霧綠。", 
      "白鳳徘徊清淑。", 
      "似沉水無煙，礜湯千斛。", 
      "柔肌暗粟。", 
      "想臨流、嬌噴輕觸。", 
      "空恨恨，何人熱惱，卻憶冷泉掬。", 
      "酥玉。", 
      "未諳湯沐。", 
      "深又淺、蕩搖心目。", 
      "雲蒸雨漬翻覆。", 
      "泛影浮紅，飄飄相逐。", 
      "裳衣還未欲。", 
      "驀自怪、野鴛雙浴。", 
      "華清遠，寒猿夜繞，落月可能漉。"
    ], 
    "rhythmic": "霓裳中序第一"
  }, 
  {
    "author": "劉辰翁", 
    "paragraphs": [
      "老人語。", 
      "曾見昨日開爐，墜天花否。", 
      "生年不合荒荒，枯根薄命，嬋娟誤汝。", 
      "那知許。", 
      "女樂如煙點點，江南處處。", 
      "何時重到湖堧，淋漓載酒，依稀弔古。", 
      "終待胭脂露掌，弄鷗招鶴，憑君畫取。", 
      "萬柳漫堤，一絲一淚垂雨。", 
      "濛濛絮裏，又送金銅去。", 
      "漫腸斷、王孫望帝，嘔心囊句。", 
      "市隱今成趣。", 
      "袖回地狹，天吳鳳舞。", 
      "莫是青州譜。", 
      "怎不早，翩翩向青州住。", 
      "回頭蜃海，已沉花霧。"
    ], 
    "rhythmic": "瑞龍吟"
  }, 
  {
    "author": "劉辰翁", 
    "paragraphs": [
      "千騎家山，一觴父老，前有韓魏公來。", 
      "青原上巳，才見壽筵開。", 
      "歐公雲間還見，憶相州、更自遲迴。", 
      "公知否，福星分野，飛騎不須排。", 
      "留春亭下草，雪霜過了，依舊春荄。", 
      "待留春千歲，日醉千杯。", 
      "卻怕催歸丹詔，棟明堂、須要雄材。", 
      "趨朝去，西風便面，隻手障浮埃。"
    ], 
    "rhythmic": "滿庭芳"
  }, 
  {
    "author": "劉辰翁", 
    "paragraphs": [
      "空谷無花，新篘有酒，去年窮勝今年。", 
      "蛩吟蛩和，且省費蠻箋。", 
      "聞說先生去也，江南岸、縛草爲船。", 
      "依然在，山棲寒食，路斷卻歸廛。", 
      "老人，三又兩，清風作供，晴日生煙。", 
      "但高高杜宇，不辦行纏。", 
      "幾度披衣教我，二升內、煮石燒鉛。", 
      "休重道，玉龍無孔，夜夜叫穿天。"
    ], 
    "rhythmic": "滿庭芳"
  }, 
  {
    "author": "劉辰翁", 
    "paragraphs": [
      "午橋清夜飲，花露重、燭光寒。", 
      "約處處行歌，朝朝買酒，典卻朝衫。", 
      "尊前自堪一醉，但落紅、枝上不堪安。", 
      "歸去柳陰行月，酒醒畫角聲殘。", 
      "王宮。", 
      "難得似君閒。", 
      "閒我見君難。", 
      "記李陌看花，光陰冉冉，風雨番番。", 
      "相逢故人又別，送君歸、斜日萬重山。", 
      "江上愁思滿目，離離芳草平闌。"
    ], 
    "rhythmic": "木蘭花慢"
  }, 
  {
    "author": "劉辰翁", 
    "paragraphs": [
      "自崆峒麥熟，耕犢滿、桔槔閒。", 
      "笑吾黨清談，長衣櫑具，更進賢冠。", 
      "倉皇庇公宇下，便秋風、江上不驚寒。", 
      "雪夜入三城易，槐陰護一家難。", 
      "東山。", 
      "零雨幾時還。", 
      "領客竹林間。", 
      "看滿座空尊，輕裘緩帶，綠鬢朱顏。", 
      "風流一笑餘事，定碑金、無恙庾家完。", 
      "又賦南烹初食，明朝餐玉何山。"
    ], 
    "rhythmic": "木蘭花慢"
  }, 
  {
    "author": "劉辰翁", 
    "paragraphs": [
      "璧月初晴，黛雲遠澹，春事誰主。", 
      "禁苑嬌寒，湖堤倦暖，前度遽如許。", 
      "香塵暗陌，華燈明晝，長是懶攜手去。", 
      "誰知道，斷煙禁夜，滿城似愁風雨。", 
      "宣和舊日，臨安南渡，芳景猶自如故。", 
      "緗帙流離，風鬟三五，能賦詞最苦。", 
      "江南無路，鄜州今夜，此苦又誰知否。", 
      "空相對，殘釭無寐，滿村社鼓。"
    ], 
    "rhythmic": "永遇樂", 
    "tags": [
      "宋詞三百首"
    ]
  }, 
  {
    "author": "劉辰翁", 
    "paragraphs": [
      "燈舫華星，崖山碇口，官軍圍處。", 
      "璧月輝圓，銀花焰短，春事遽如許。", 
      "麟洲清淺，鰲山流播，愁似汨羅夜雨。", 
      "還知道，良辰美景，當時鄴下仙侶。", 
      "而今無奈，元正元夕，把似月朝十五。", 
      "小廟看燈，團街轉鼓，總是添惻楚。", 
      "傳柑袖冷，吹藜漏盡，又見歲來歲去。", 
      "空猶記，弓彎一句，似虞兮語。"
    ], 
    "rhythmic": "永遇樂"
  }, 
  {
    "author": "劉辰翁", 
    "paragraphs": [
      "結客少年場。", 
      "攜高李、聞笛賦遊樑。", 
      "看漢水淮山，高樓共臥，融尊鄭驛，飛蓋相望。", 
      "春風裏，種他紅與白，笑我懶中忙。", 
      "供奉後來，玄都桃改，佳人好在，庾嶺梅香。", 
      "何處最難忘。", 
      "會稽歸鬢晚，空帶吳霜。", 
      "贏得黃冠野服，笑傲羲皇。", 
      "看花外小車，出長生洞，橘中二老，鬥智瓊黃。", 
      "稱壽堂添十字，孫認三房。"
    ], 
    "rhythmic": "內家嬌"
  }, 
  {
    "author": "劉辰翁", 
    "paragraphs": [
      "向來人道，真個勝周公。", 
      "燕然眇。", 
      "浯溪小。", 
      "萬世功。", 
      "再建隆。", 
      "十五年宇宙，宮中膺。", 
      "堂中伴。", 
      "翻虎鼠，搏鸇雀，覆蛇龍。", 
      "鶴髮龐眉，憔悴空山久，來上東封。", 
      "便一朝符瑞，四十萬人同。", 
      "說甚東風。", 
      "怕西風。", 
      "甚邊塵起，漁陽慘。", 
      "霓裳斷。", 
      "廣寒宮。", 
      "青樓杳。", 
      "朱門悄。", 
      "鏡湖空。", 
      "裏湖通。", 
      "大纛高牙去，人不見，港重重。", 
      "斜陽外，芳草碧，落花紅。", 
      "拋盡黃金無計，方知道、前此和戎。", 
      "但千年傳說，夜半一聲銅。", 
      "何面江東。"
    ], 
    "rhythmic": "六州歌頭"
  }, 
  {
    "author": "劉辰翁", 
    "paragraphs": [
      "看東風海底，送落日、飛空如擲。", 
      "醉遊暮歸，怕西州墮策。", 
      "歸路偏失。", 
      "記上元時節，千門立馬，望金坡殘雪。", 
      "素娥推下團欒轍。", 
      "塞草驚塵，河水渡楫。", 
      "悠悠雨絲風拂。", 
      "但相隨斷雁，時度荒澤。", 
      "回頭紫陌。", 
      "夢歸歸未得。", 
      "憔悴江南，秋風舊客。", 
      "去年說著今日。", 
      "漫故人相命，玳筵鳴瑟。", 
      "愁汗漫、全林杯窄。", 
      "況飄泊相遇，當時老叟，梨園歌籍。", 
      "高歌爲我幾回闋。", 
      "似子規、落月啼烏悄，傍人淚滴。"
    ], 
    "rhythmic": "六醜"
  }, 
  {
    "author": "劉辰翁", 
    "paragraphs": [
      "少微星小。", 
      "撫劍氣橫空，隱見林杪。", 
      "夜來宋都如雨，更長得奇哉懰皎。", 
      "與汝三齡，覽餘初度，一語佔先兆。", 
      "暮年喜見，甲申聚五星照。", 
      "堪嘆亡國餘民，老人孺子，爾汝霜橋曉。", 
      "騎馬聽雞朝寂寞，夢入南枝三繞。", 
      "洛社耆英，行窩真率，著我真堪笑。", 
      "與公試數，開禧嘉定寶紹。"
    ], 
    "rhythmic": "百字令・念奴嬌"
  }, 
  {
    "author": "劉辰翁", 
    "paragraphs": [
      "洞房停燭，似新歲，數到上元時節。", 
      "一盞屠蘇千歲酒，添得新人羅列。", 
      "昨日迎長，今朝獻壽，嘗團團佳月。", 
      "永和春好，用之不竭嘉客。", 
      "見說海上歸來，有如瓜大棗，無人分得。", 
      "六十二三劉夢得，輸與香山樂色。", 
      "菱谷二綃，楊枝春草，歌舞琵琶笛。", 
      "只愁元日，玉龍催上金驛。"
    ], 
    "rhythmic": "百字令・念奴嬌"
  }, 
  {
    "author": "劉辰翁", 
    "paragraphs": [
      "匆匆何須驚覺，喚草廬人起。", 
      "算成敗利鈍，非臣逆睹，至死後已。", 
      "又何似、採桑八百，看蠶夜織小窗裏。", 
      "漫二升自苦，教人吊臥龍裏。", 
      "別有佳人，追桃恨李。", 
      "擁凝香繡被。", 
      "爭知道、壯士悲歌，蕭蕭正度寒水。", 
      "問荊卿、田橫古墓，更誰載酒爲君酹。", 
      "過霜橋落月，老人不見遺履。", 
      "置之勿道，逝者如斯，甚矣衰久矣。", 
      "君其爲吾歸計，爲耕計。", 
      "但問某所泉甘，何鄉魚美。", 
      "此生不願多才藝。", 
      "功名馬上兜鍪出，莫書生、誤盡了人間事。", 
      "昔年種柳江潭，攀枝折條，噫嘻樹猶如此。", 
      "登高一笑，把菊東籬，且復聊爾耳。", 
      "試回首、龍山路斷，走馬臺荒，渭水秋風，沙河夜市。", 
      "休休莫莫，毋多酌我，我狂最喜高歌去，但高歌、不是番腔底。", 
      "此時對影成三，呼娥起舞，爲何人喜。"
    ], 
    "rhythmic": "鶯啼序"
  }, 
  {
    "author": "劉辰翁", 
    "paragraphs": [
      "悶如愁紅著雨，卷地吹不起。", 
      "便故人渺渺，相逢前事，欲語還已。", 
      "凝望久、荒城落日，五湖四海煙浪裏。", 
      "問而今何處，寄聲舊時鄰里。", 
      "閒說那回，海上蘇李。", 
      "雪深夜如被。", 
      "想攜手、漢天不語，叫□不應疑水。", 
      "待河梁、一尊落月，生非死別君如酹。", 
      "望故人閣上，依稀長劍方履。", 
      "古人已矣，垂名青史，謂當如此矣。", 
      "又誰料浮沈，自得魚計。", 
      "賞心樂事，良辰美景，撞鐘舞女，朱門大第。", 
      "雕鞍駿馬番裝笠，笑虛名何與身前事。", 
      "區區相望，餓死西山，懸目東門，人生何樂爲此。", 
      "古人已矣，天下英雄，使君與操耳。", 
      "聽喔喔、雞鳴早起，屢舞徘徊，痛飲高樓，狂歌過市。", 
      "蒼蒼萬古，羲農周孔，文章事業星辰上，到而今、枯見銀河底。", 
      "笑他黃紙除君，紅旗報我，爲君助喜。"
    ], 
    "rhythmic": "鶯啼序"
  }, 
  {
    "author": "劉辰翁", 
    "paragraphs": [
      "愁人更堪秋日，長似歲難度。", 
      "相攜去、晼晚登高，高極正犯愁處。", 
      "常是恨、古人無計，看今人癡絕如許。", 
      "但東籬半醉，殘燈自修菊譜。", 
      "歸去來兮，怨調又苦。", 
      "有寒螿餘賦。", 
      "湖山外、風笛闌干，胡牀夜月誰據。", 
      "恨當時、青雲跌宕，天路斷、險艱如許。", 
      "便橋邊，賣鏡重圓，斷腸無數。", 
      "是誰玉斧，驚墮團團，失上界樓宇。", 
      "甚天誤、嬋娟餘誤。", 
      "悔卻初念，不合夢他，霓裳楚楚。", 
      "而今安在，楓林關塞，回頭憶著神仙處，漫斷魂飛過湖江去。", 
      "時時說與，地上羣兒，青瑣瑤臺，閬風懸圃。", 
      "琵琶往往，憑鞍勸酒，千載能胡語。", 
      "嘆自古、宮花薄命，漢月無情，戰地難青，故人成土。", 
      "江南憔悴，荒村流落，傷心自失梨園部，渺空江、淚隔蘆花雨。", 
      "相逢司馬風流，溼盡青衫，欲歸無路。"
    ], 
    "rhythmic": "鶯啼序"
  }, 
  {
    "author": "劉辰翁", 
    "paragraphs": [
      "六十一翁，垂銀帶魚，插四角輪。", 
      "把百個今朝，重排花甲，十年前事，似臼齏辛。", 
      "骰選功名，酒中富貴，管取當筵滿勸旬。", 
      "槐知道，待二郎做甚，父子封申。", 
      "便應際會昌辰。", 
      "怕林下相逢未是真。", 
      "看焚芰裂荷，起鍾山笑，賣田僦馬，墮貢生貧。", 
      "後六十年，有無窮事，是宰官身是報身。", 
      "年來好，莫做他宰相，便是全人。"
    ], 
    "rhythmic": "沁園春"
  }, 
  {
    "author": "劉辰翁", 
    "paragraphs": [
      "劉子生時，當月下弦，輸大半輪。", 
      "記孤館望雲，朝飢諷午，寒爐擁雪，歲晚盤辛。", 
      "比似先生，兩壬相望，豈止參差一二旬。", 
      "明年好，算乞漿得酒，酉勝如申。", 
      "吾辰。", 
      "定是雌辰。", 
      "聽窮鬼揶揄數得真。", 
      "但鶴唳華亭，貴何似賤，珠沈金谷，富不如貧。", 
      "明月清風，晴春暖日，出入千重雲水身。", 
      "吾老矣，嘆臣之少也，已不如人。"
    ], 
    "rhythmic": "沁園春"
  }, 
  {
    "author": "劉辰翁", 
    "paragraphs": [
      "成佛生天，自是兩途，任祖生先。", 
      "看二三大老，依稀吾榜，幾多新進，小少齊年。", 
      "紫陌相逢，青山獨往，倚杖鶴鳴聽布泉。", 
      "百年裏，但兒時難得，老後依然。", 
      "吾牛已不耕田。", 
      "更雨滑泥深自在鞭。", 
      "嘆十年波浪，悠悠何補，三生石上，種種無緣。", 
      "白髮來呵，朱顏去也，一曲狂歌落酒邊。", 
      "誰似我，似官奴出籍，散聖安禪。"
    ], 
    "rhythmic": "沁園春"
  }, 
  {
    "author": "劉辰翁", 
    "paragraphs": [
      "十八年間，黃公壚下，崔九堂前。", 
      "嘆人生何似，飄花陌上，妾身難託，賣鏡橋邊。", 
      "隔幔雲深，繞樑聲徹，不負楊枝舊日傳。", 
      "主人好，但留髡一石，空惱彭宣。", 
      "不因浩嘆明年。", 
      "也不爲青衫愴四筵。", 
      "念故人何在，舊遊如夢，清風明月，野草荒田。", 
      "俯仰無情，高歌有恨，四壁蕭條久絕弦。", 
      "秋江晚，但一聲河滿，我自潸然。"
    ], 
    "rhythmic": "沁園春"
  }, 
  {
    "author": "劉辰翁", 
    "paragraphs": [
      "九日黃花，淵明之後，誰當汝儔。", 
      "記龍山昨夜，寒泉九井，帽輕似葉，須戟如虯。", 
      "庾扇西風，孔林落照，銀海橫波十二樓。", 
      "閒笑道，那華亭上蔡，再見何由。", 
      "人生似我何求。", 
      "算惟有高人高處遊。", 
      "笑如今別駕，前時方外，塵埃半百，歲月如流。", 
      "如此連牆，今年不見，一首猶勝萬戶侯。", 
      "偷閒好，便明朝有約，莫莫休休。"
    ], 
    "rhythmic": "沁園春"
  }, 
  {
    "author": "劉辰翁", 
    "paragraphs": [
      "春汝歸歟，風雨蔽江，煙塵暗天。", 
      "況雁門厄塞，龍沙渺莽，東連吳會，西至秦川。", 
      "芳草迷津，飛花擁道，小爲蓬壺借百年。", 
      "江南好，問夫君何事，不少留連。", 
      "江南正是堪憐。", 
      "但滿眼楊花化白氈。", 
      "看兔葵燕麥，華清宮裏，蜂黃蝶粉，凝碧池邊。", 
      "我已無家，君歸何裏，中路徘徊七寶鞭。", 
      "風回處，寄一聲珍重，兩地潸然。"
    ], 
    "rhythmic": "沁園春"
  }, 
  {
    "author": "劉辰翁", 
    "paragraphs": [
      "笑貢生狂，日日彈冠，西望王陽。", 
      "待泥封屢下，蒲輪不至，賣琅琊產，辦舍人裝。", 
      "厚綠故人，黃金有術，何不分伊肘後方。", 
      "他年老，三千里外，八十思鄉。", 
      "何如吾壽華堂。", 
      "在丞相東山舊第旁。", 
      "任王人親至，不妨高枕，吾州盛事，更短鄰牆。", 
      "我學希夷，邀公共坐，遊戲壺中日月長。", 
      "山僧道，成仙未晚，救火須忙。"
    ], 
    "rhythmic": "沁園春"
  }, 
  {
    "author": "劉辰翁", 
    "paragraphs": [
      "棠陰日，棠陰日，清美近花朝。", 
      "共喜治中持福筆，春當霄漢布寬條。", 
      "蘭蕙雪初銷。", 
      "和氣滿，和氣滿，生意到漁樵。", 
      "清徹已傾螺子水，黑頭宜著侍中貂。", 
      "天馬擬歸朝。"
    ], 
    "rhythmic": "法駕導引"
  }, 
  {
    "author": "劉辰翁", 
    "paragraphs": [
      "蟠桃熟，蟠桃熟，一熟一千年。", 
      "比似相公正年少，朱顏綠鬢錦蟬連。", 
      "肉色更光鮮。", 
      "西江好，西江好，春雨碧黏天。", 
      "見說內家消息近，佳人拜舞壽觴前。", 
      "扶醉起金鞭。"
    ], 
    "rhythmic": "法駕導引"
  }, 
  {
    "author": "劉辰翁", 
    "paragraphs": [
      "兒童喜，兒童喜，獻壽摘仙桃。", 
      "篁峒鳴狐成鬼火，花村買犢賣蠻刀。", 
      "惟有使君勞。", 
      "燕山桂，燕山桂，猶帶竇家香。", 
      "月殿一枝金粟滿，囊中玉屑搗成霜。", 
      "和露入霞觴。"
    ], 
    "rhythmic": "法駕導引"
  }, 
  {
    "author": "劉辰翁", 
    "paragraphs": [
      "金莖露，金莖露，絕勝九霞觴。", 
      "挼碎菊花如玉屑，滿盤和月咽風香。", 
      "不老是丹方。", 
      "六十七，六十七，七歲見端平。", 
      "記得是秋除目好，近年大路到南京。", 
      "楚制起諸生。"
    ], 
    "rhythmic": "法駕導引"
  }, 
  {
    "author": "劉辰翁", 
    "paragraphs": [
      "春小小，春小小，梅見著些些。", 
      "未必神仙無白髮，依然林下有黃花。", 
      "潭影浸流霞。", 
      "冬十十，冬十十，亥字雁斜斜。", 
      "不用瑤池偷碧實，不須句漏博丹砂。", 
      "陰德遍人家。"
    ], 
    "rhythmic": "法駕導引"
  }, 
  {
    "author": "劉辰翁", 
    "paragraphs": [
      "臣尚少，臣尚少，少似此翁些。", 
      "點半點斑今似雪，飛來飛去自如花。", 
      "醉眼看紅霞。", 
      "人間事，人間事，倒杖柱頤斜。", 
      "冷冷清清冰下水，吞吞忍忍飯中砂。", 
      "選到老人家。"
    ], 
    "rhythmic": "法駕導引"
  }, 
  {
    "author": "劉辰翁", 
    "paragraphs": [
      "天正子，天正子，亥正較差些。", 
      "牀下玉靈頭戴九，手中銅葉錦添花。", 
      "乞汝作飛霞。", 
      "遼東鶴，遼東鶴，無語鶴頭斜。", 
      "塵土不知灰變縞，周遭會見頂成砂。", 
      "城郭待還家。"
    ], 
    "rhythmic": "法駕導引"
  }, 
  {
    "author": "劉辰翁", 
    "paragraphs": [
      "盤之水，盤之水，清可濯吾纓。", 
      "我與盤山疏一月，黃花滿意繞荒城。", 
      "懷抱向誰傾。", 
      "十之十，十之十，十十到千齡。", 
      "我與盤山同一月，不佔甲子後先晴。", 
      "攜手看昇平。"
    ], 
    "rhythmic": "法駕導引"
  }, 
  {
    "author": "劉辰翁", 
    "paragraphs": [
      "東風雨，東風雨，河漢洗蓬萊。", 
      "只見丹山高萬丈，不知古驛路傍埃。", 
      "到海幾時回。", 
      "二月八，二月八，長見醉桃腮。", 
      "天上玉堂懷舊草，面對金鼎又無梅。", 
      "除是老翁來。"
    ], 
    "rhythmic": "法駕導引"
  }, 
  {
    "author": "劉辰翁", 
    "paragraphs": [
      "五月五，五月五，細雨綠菖蒲。", 
      "早是高花開九節，花堪結子節堪扶。", 
      "持此揆□初。", 
      "長命縷，長命縷，兒女漫區區。", 
      "何似屏星南極裏，清如寒露在冰壺。", 
      "一府號仙儒。"
    ], 
    "rhythmic": "法駕導引"
  }, 
  {
    "author": "劉辰翁", 
    "paragraphs": [
      "鶴會正陽後，又爲此公來。", 
      "向時圯上，不似魁梧出塵埃。", 
      "少日河東賦手，醉裏新豐對草，談笑上金臺。", 
      "太子少靈氣，馬客豈仙才。", 
      "紫貂裘，駭犀劍，鸚鵡杯。", 
      "龍涎瀋水是淺，薄命有人猜。", 
      "聞說老仙清健，想見風姿皓偉，天語快行催。", 
      "鳧舄看雙去，槐第似親栽。"
    ], 
    "rhythmic": "水調歌頭"
  }, 
  {
    "author": "劉辰翁", 
    "paragraphs": [
      "五五復五五，二八且重重。", 
      "後天先甲如此，滿月喜相逢。", 
      "一日須傾三百，月小又輸一日，不滿九千鍾。", 
      "但願客常滿，莫問海尊空。", 
      "賦長篇，賡短韻，剩談叢。", 
      "亂來風日自美，一橘兩衰翁。", 
      "幾見東陵瓜好，又看西鄰葵爛，半醉半醒中。", 
      "偶得洞賓象，混混起相從。"
    ], 
    "rhythmic": "水調歌頭"
  }, 
  {
    "author": "劉辰翁", 
    "paragraphs": [
      "夫子惠收我，謂我古心徒。", 
      "閒居有客無酒，有酒又無魚。", 
      "報道犀兵遠墜，問訊陳人何似，陳似隔年萸。", 
      "天壤亦大矣，知有孔融乎。", 
      "白雪歌，丹元贊，赫蹄書。", 
      "洪崖何自過我，便作授經圖。", 
      "教我天根騎月，規我扶搖去意，餐我白芝符。", 
      "從此須溪裏，更著赤松湖。"
    ], 
    "rhythmic": "水調歌頭"
  }, 
  {
    "author": "劉辰翁", 
    "paragraphs": [
      "先生豈我輩，造物乃其徒。", 
      "荷衣自放林壑，亦未棄銀魚。", 
      "留得東籬晚節，笑倒龍山禿帽，一醉插茱萸。", 
      "天下有大老，攜手盍歸乎。", 
      "別頭經，三晝夢，一編書。", 
      "向之麟者止矣，且看老溪圖。", 
      "歷遍後天既未，依約明朝三五，乾體適當符。", 
      "還以奉公壽，不是講鵝湖。"
    ], 
    "rhythmic": "水調歌頭"
  }, 
  {
    "author": "劉辰翁", 
    "paragraphs": [
      "似似不常似，似我一生徒。", 
      "畫工自畫龍種，忽近海飛魚。", 
      "大笑北宮稱弟，遂使西河疑女，同氣自椒萸。", 
      "且謂杜公者，即是老君乎。", 
      "日給華，芎蓏本，薛羊書。", 
      "馬師真只這是，可是躄浮圖。", 
      "大小盧同馬異，天下使君與操，但欠虎銅符。", 
      "說甚左眼痣，已過洞庭湖。"
    ], 
    "rhythmic": "水調歌頭", 
    "tags": [
      "洞庭湖"
    ]
  }, 
  {
    "author": "劉辰翁", 
    "paragraphs": [
      "不成三五夜，不放霎時晴。", 
      "長街燈火三兩，到此眼方明。", 
      "把似每時庭院，傳說個般障子，無路與君行。", 
      "推手復卻手，都付斷腸聲。", 
      "漏通曉，燈收市，人下棚。", 
      "中山鐵馬何似，遺恨杳難平。", 
      "一落摻撾聲憤，再見大晟舞罷，樂事總傷情。", 
      "便有塵隨馬，也任雨霖鈴。"
    ], 
    "rhythmic": "水調歌頭"
  }, 
  {
    "author": "劉辰翁", 
    "paragraphs": [
      "明月幾萬裏，與子共中秋。", 
      "古今良夜如此，寂寂幾時留。", 
      "何處胡笳三弄，尚有南樓餘興，風起木颼颼。", 
      "白石四山立，玉露下平洲。", 
      "醉青州，歌赤壁，賦黃樓。", 
      "人間安得十客，譚笑發中流。", 
      "看取橫江皓彩，猶似瀋河白璧，光氣徹天浮。", 
      "舉首快哉去，燈火見神州。"
    ], 
    "rhythmic": "水調歌頭"
  }, 
  {
    "author": "劉辰翁", 
    "paragraphs": [
      "羣動各已息，在汝夢中游。", 
      "塵埃大地如水，兒女不堪愁。", 
      "寂寂古人安在，冉冉吾年如此，何處有高樓。", 
      "客有洞簫者，淚下不能收。", 
      "庾樓墜，秦樓渺，楚樓休。", 
      "知公所恨何事，不是爲封侯。", 
      "自有此山此月，說甚何年何處，重泛木蘭舟。", 
      "起舞酹英魄，餘憤海西流。"
    ], 
    "rhythmic": "水調歌頭"
  }, 
  {
    "author": "劉辰翁", 
    "paragraphs": [
      "寂寂復寂寂，此月古時明。", 
      "銀河也變成陸，灰劫斷槎橫。", 
      "歷落英雄孺子，滅沒龍光牛鬥，勝敗黯然平。", 
      "玉笛叫空闊，終有故人情。", 
      "雁南飛，烏繞樹，鶴歸城。", 
      "問君有酒，何不鼓瑟更吹笙。", 
      "我飲嗚嗚起舞，我舞僛僛白髮，顧影可憐生。", 
      "舊日中秋客，幾處幾回晴。"
    ], 
    "rhythmic": "水調歌頭"
  }, 
  {
    "author": "劉辰翁", 
    "paragraphs": [
      "此夕酹江月，猶記濯纓秋。", 
      "濯纓又去如水，安得主人留。", 
      "舊日登樓長笑，此日新亭對泣，禿鬢冷颼颼。", 
      "木落下極浦，漁唱發中洲。", 
      "芙蓉闕，鴛鴦閣，鳳凰樓。", 
      "夜深白露紛下，誰見溼螢流。", 
      "自有此生有客，但恨有魚無酒，不了一生浮。", 
      "重省看潮去，今夕是杭州。"
    ], 
    "rhythmic": "水調歌頭"
  }, 
  {
    "author": "劉辰翁", 
    "paragraphs": [
      "不飲強須飲，不飲奈何明。", 
      "也曾劬禿當了，依舊滑如冰。", 
      "一吸金波盪漾，再吸瓊樓傾倒，吾杓亦長盈。", 
      "試入壺中看，只似世間晴。", 
      "飲連江，江連月，月連城。", 
      "十年離合老矣，悲喜得無情。", 
      "想見悽然北望，欲說明年何處，衣露爲君零。", 
      "同此大圓鏡，握手認環瀛。"
    ], 
    "rhythmic": "水調歌頭"
  }, 
  {
    "author": "劉辰翁", 
    "paragraphs": [
      "仙掌下馳道，清露滴芙蓉。", 
      "無憀似酒初醒，身世笑顰中。", 
      "萬朵花燈夜宴，一葉扁舟海島，寂寂五更風。", 
      "誤賞明妝靚，愁思滿青銅。", 
      "陂六六，三十六，渺何窮。", 
      "江南曲曲煙雨，誰是醉施翁。", 
      "但恨才情都老，無復風流曾夢，縹緲賦驚鴻。", 
      "寄語清淨社，小飲合相容。"
    ], 
    "rhythmic": "水調歌頭"
  }, 
  {
    "author": "劉辰翁", 
    "paragraphs": [
      "不飲強須飲，今日是重陽。", 
      "向來健者安在，世事兩茫茫。", 
      "叔子去人遠矣，正復何關人事，墮淚忽成行。", 
      "叔子淚自墮，煙沒使人傷。", 
      "燕何歸，鴻欲斷，蝶休忙。", 
      "淵明自無可奈，冷眼菊花黃。", 
      "看取龍山落日，又見騎臺荒草，誰弱復誰強。", 
      "酒亦何有好，暫醉得相忘。"
    ], 
    "rhythmic": "水調歌頭"
  }, 
  {
    "author": "劉辰翁", 
    "paragraphs": [
      "山水無宿約，村暗自當還。", 
      "不知有客乘興，載我弄滄灣。", 
      "酒吸明河欲盡，月落三星在下，未放水風閒。", 
      "影轉鬆起舞，扶步入林間。", 
      "恨無人，橫野笛，叫關山。", 
      "知君慷慨何事，惜得米陽關。", 
      "看取大江東去，把酒悽然北望，說著淚潺湲。", 
      "我飲自須盡，君唱有何難。"
    ], 
    "rhythmic": "水調歌頭"
  }, 
  {
    "author": "劉辰翁", 
    "paragraphs": [
      "兩聲深院裏，歌扇小樓中。", 
      "當時飛燕馬上，妖豔爲誰容。", 
      "嬌顫須扶未穩，腰嫋輕籠小駐，玉女最愁峯。", 
      "掠鬢過車驟，回首意沖沖。", 
      "寶釵斜，雲鬢亂，幾曾逢。", 
      "誰知去三步遠，此痛與君同。", 
      "玉箸殘妝誰見，獺髓輕痕妙補，粉黛不須濃。", 
      "重見爲低訴，餘恨更匆匆。"
    ], 
    "rhythmic": "水調歌頭"
  }, 
  {
    "author": "劉辰翁", 
    "paragraphs": [
      "未信仙都子，曾識老仙翁。", 
      "卿卿少年去後，心與道人同。", 
      "揮麈不須九錫，開閣苦無長物，閒日醉千鍾。", 
      "一笑欠伸起，兒戲大槐中。", 
      "友彭聃，招園綺，傲喬松。", 
      "年來多慣世事，莫莫惱司空。", 
      "等得三朝好老，恰則而今虛左，梅信已先通。", 
      "富貴正不免，從此學癡聾。"
    ], 
    "rhythmic": "水調歌頭"
  }, 
  {
    "author": "劉辰翁", 
    "paragraphs": [
      "百千孫子子，八十老翁翁。", 
      "人間天下清福，閱世苦難同。", 
      "誰嘆東門獵倦，誰笑南陽舞罷，萬事五更鐘。", 
      "但願人長久，聊復進杯中。", 
      "故侯瓜，丞相柏，大夫松。", 
      "諸公健者安在，春夢轉頭空。", 
      "可笑先生無病，病在枕流漱石，福至自然通。", 
      "聾者固多笑，一笑更治聾。"
    ], 
    "rhythmic": "水調歌頭"
  }, 
  {
    "author": "劉辰翁", 
    "paragraphs": [
      "我有此客否，難作主人翁。", 
      "小年自不相似，偶與大年同。", 
      "見說東廂諸少，正擁家君勝會，二八舞歌鐘。", 
      "亦欲得公重，公在畫堂中。", 
      "笑青蒿，真小草，倚長鬆。", 
      "典衣欲作湯餅，家釀愧瓶空。", 
      "公有潭州百斛，公有秫田二頃，賀客萬錢通。", 
      "小大不相似，但可似公聾。"
    ], 
    "rhythmic": "水調歌頭"
  }, 
  {
    "author": "劉辰翁", 
    "paragraphs": [
      "明月隔千里，風動帳紋開。", 
      "故人錦字如夢，夢轉雁初來。", 
      "倚遍西山朝爽，行過石頭舊渡，久別忽經懷。", 
      "不得與之語，日夕獨持杯。", 
      "調綠水，歌白雪，有心哉。", 
      "也知尻高啄俯，無計脫塵埃。", 
      "狗尾貂蟬滿座，貝帶鵕鸃弄粉，一輿一臣臺。", 
      "歲晚不如願，誰更忿灰堆。"
    ], 
    "rhythmic": "水調歌頭"
  }, 
  {
    "author": "劉辰翁", 
    "paragraphs": [
      "落日半亭榭，山影沒壺中。", 
      "蒼然欲不可極，迢遞未歸鴻。", 
      "錦織家人何在，春寄故人不到，寂寞聽疏鍾。", 
      "木末見江去，無雪著漁翁。", 
      "詞舂容，歌慷慨，語玲瓏。", 
      "歲雲暮矣相見，明日是東風。", 
      "遠想使君臺上，攜手與人同樂，中夜說元龍。", 
      "世事無足語，且看燭花紅。"
    ], 
    "rhythmic": "水調歌頭"
  }, 
  {
    "author": "劉辰翁", 
    "paragraphs": [
      "不見古時月，何似漢時秋。", 
      "朱陳村裏新樣，新婦又騎牛。", 
      "欲脫參前氐後，又說河邊河鼓，此會沒來由。", 
      "何處設瓜果，香動幘溝窶。", 
      "郭郎老，誰爲理，豈情流。", 
      "人間□睡五日，五日復何悠。", 
      "吾腹空虛久矣，子有滿堂錦繡，犢鼻若爲酬。", 
      "玉友此時好，空負葛巾篘。"
    ], 
    "rhythmic": "水調歌頭"
  }, 
  {
    "author": "劉辰翁", 
    "paragraphs": [
      "天地有中氣，第一是中元。", 
      "新秋七七，月出河漢鬥牛間。", 
      "正是使君初度，如見中州河嶽，綠鬢又朱顏。", 
      "莖露一杯酒，清徹瑞人寰。", 
      "大暑退，潢潦淨，彩雲斑。", 
      "三壬三甲厚重，屹不動如山。", 
      "從此五風十雨，自可三年一日，香寢鎮獅蠻。", 
      "起舞願公壽，未可願公還。"
    ], 
    "rhythmic": "水調歌頭"
  }, 
  {
    "author": "劉辰翁", 
    "paragraphs": [
      "夜看二星度，高會列羣英。", 
      "蒼顏白髮烏帽，風入古槐清。", 
      "客有羽衣來者，仍是尋常百姓，坐覺孟公驚。", 
      "且勿多酌我，未壓我狂醒。", 
      "金甌啓，銀信喜，袞衣新。", 
      "向來淮浙草木，隱隱有餘聲。", 
      "聞說井闌沙語，感念石壕村事，傾耳發驚霆。", 
      "舉酒奉公壽，天意厚蒼生。"
    ], 
    "rhythmic": "水調歌頭"
  }, 
  {
    "author": "劉辰翁", 
    "paragraphs": [
      "造物反乎覆，白首困耆英。", 
      "吟風賞月石上，一笑再河清。", 
      "一百八盤道路，二十四橋歌舞，身世夢堪驚。", 
      "獨酌未能醉，已醉驀然醒。", 
      "別與老，驚相見，幾回新。", 
      "來時燕棲未穩，滿耳又蟬聲。", 
      "閒憶錢塘江上，兩點青山欲白，血石起鞭霆。", 
      "此事復安在，相對說平生。"
    ], 
    "rhythmic": "水調歌頭", 
    "tags": [
      "錢塘江"
    ]
  }, 
  {
    "author": "劉辰翁", 
    "paragraphs": [
      "曉殿龍光起。", 
      "御香濃、新詩寫就，雲飛相第。", 
      "一自騎箕承帝賚，千載君臣魚水。", 
      "端不負、當年弧矢。", 
      "赤壁周郎神遊處，料羞看、故壘斜陽裏。", 
      "今共看，更無比。", 
      "尊前若說平生事。", 
      "嘆長江、幾番風浪，幾人膽碎。", 
      "數載太平豐年瑞。", 
      "三百年間又幾。", 
      "想皇揆、初心應喜。", 
      "漸近中秋團團月，算人間天上、俱清美。", 
      "祝千歲，似甲子。"
    ], 
    "rhythmic": "金縷曲・賀新郎", 
    "tags": [
      "長江"
    ]
  }, 
  {
    "author": "劉辰翁", 
    "paragraphs": [
      "秋老寒香圃。", 
      "自春來、桔槔閒了，去天尺五。", 
      "陌上踏歌來何暮，收得黃雲如土。", 
      "但稽首、福星初度。", 
      "不是使君人間佛，甚今朝、欲雨今朝雨。", 
      "持壽酒，爲公舞。", 
      "虎頭畫手誰甚許。", 
      "寫天人、方瞳紅頰，共賓笑語。", 
      "衛戟連營三千士，簇簇滿城簫鼓。", 
      "早恐是、留公不住。", 
      "飛去翩翩嫌白鷺，算來年、稀姓多登府。", 
      "祝千歲，奉明主。"
    ], 
    "rhythmic": "金縷曲・賀新郎"
  }, 
  {
    "author": "劉辰翁", 
    "paragraphs": [
      "春入番江雨。", 
      "滿湖山、鶯啼燕雨，前歌後舞。", 
      "聞道行驄行且止，卻聽譙樓更鼓。", 
      "正未卜，陰晴同否。", 
      "老子胸中高小范，這精神、堪更開封府。", 
      "新治足，舊民苦。", 
      "扁舟浩蕩乘風去。", 
      "看萊衣、思賢堂上，壽觴朝舉。", 
      "六十二三前度者，敢望香山老傅。", 
      "又過了、午年端午。", 
      "采采菖蒲三三節，寄我公、矯矯扶天路。", 
      "重歸袞，到相圃。"
    ], 
    "rhythmic": "金縷曲・賀新郎"
  }, 
  {
    "author": "劉辰翁", 
    "paragraphs": [
      "我誤留公住。", 
      "看人間、猶是重陽，滿城風雨。", 
      "父老堂陰攜孺子，記得元宵歌舞。", 
      "但稽首、烏烏無語。", 
      "我有桓箏千年恨，爲謝公、目送還雲撫。", 
      "公不樂，尚何苦。", 
      "吾儂心事憑誰訴。", 
      "有誰知、閉戶窮愁，欲從之去。", 
      "聞道明朝生申也，滿酌一杯螺浦。", 
      "又知復、明年何處。", 
      "天若有情西江者，便使君、驄馬來當路。", 
      "香瓣起，勝金縷。"
    ], 
    "rhythmic": "金縷曲・賀新郎"
  }, 
  {
    "author": "劉辰翁", 
    "paragraphs": [
      "忘卻來時路。", 
      "恨蒼蒼、寒冰棄我，江南閒處。", 
      "世事早知今如此，何不老農老圃。", 
      "更種個、梅花深住。", 
      "凍雨前朝浯溪石，對蒼苔、墮淚憐臣甫。", 
      "山似我，兩眉聚。", 
      "歲雲暮矣如何度。", 
      "但多情、寂寥相念，二三君子。", 
      "越石暮年扶風賦，猶解聞雞起舞。", 
      "恨不減、二三十歲。", 
      "一曲相思碧雲合，醉憑君、爲我歌如縷。", 
      "君念我，似同祖。"
    ], 
    "rhythmic": "金縷曲・賀新郎"
  }, 
  {
    "author": "劉辰翁", 
    "paragraphs": [
      "昨醉君家酒。", 
      "從今十萬八千場，未疏老友。", 
      "人道水仙標格俊，不許梅花殿後。", 
      "但贏得、一年年瘦。", 
      "迤邐聚星樓上雪，待天風、浩蕩重攜手。", 
      "酌君酒，獻君壽。", 
      "年前春入燕臺柳。", 
      "看聯翩、四輩金鞭，長楸承受。", 
      "豈有中朝甌覆久，更落閩山海口。", 
      "端自有、玉堂金斗。", 
      "我喜明年申又酉，但乞漿、所得皆醇酎。", 
      "拚醉裏，送行晝。"
    ], 
    "rhythmic": "金縷曲・賀新郎"
  }, 
  {
    "author": "劉辰翁", 
    "paragraphs": [
      "七十三年矣。", 
      "記小人、四百四十，五番甲子。", 
      "看到蓬萊水清淺，休說樹猶日如此。", 
      "但夢夢、昨非今是。", 
      "一曲尊前離鸞操，撫銅仙、清淚如鉛水。", 
      "歌未斷，我先醉。", 
      "新來畫得耆英似。", 
      "似灞橋、風雪吟肩，水仙梅弟。", 
      "里巷依稀靈光在，飛過劫灰如洗。", 
      "笑少伴、烏衣餘幾。", 
      "老子平生何曾默，暮年詩、句句皆成史。", 
      "個亥字，甲申起。"
    ], 
    "rhythmic": "金縷曲・賀新郎"
  }, 
  {
    "author": "劉辰翁", 
    "paragraphs": [
      "拍甕春醅動。", 
      "洞庭霜、壓綠堆黃，林苞堪貢。", 
      "況有老人潭邊菊，搖落賞心入夢。", 
      "數百歲、半來許中。", 
      "兒女牽衣團欒處，繞公公、願獻生申頌。", 
      "公性歰，待重風。", 
      "人生一笑何時重。", 
      "奈今朝、有客無魚，有魚留凍。", 
      "何似尊前斑斕起，低唱淺斟齊奉。", 
      "也不待、烹龍炰鳳。", 
      "此會明年知誰健，說邊愁、望斷先生宋。", 
      "醒最苦，醉聊共。"
    ], 
    "rhythmic": "金縷曲・賀新郎", 
    "tags": [
      "洞庭湖"
    ]
  }, 
  {
    "author": "劉辰翁", 
    "paragraphs": [
      "絕北寒聲動。", 
      "渺黃昏、葉滿長安，雲迷章貢。", 
      "最苦周公千年後，正與莽新同夢。", 
      "五十國、紛紛入中。", 
      "搖颺都人歌郿塢，問何如、昨日菘高頌。", 
      "臚九錫，竟誰風。", 
      "當初共道擎天重。", 
      "奈天教、垓下風寒，滹沱兵凍。", 
      "寂寞放翁南園記，帶得園柑進奉。", 
      "悵回首、何人修鳳。", 
      "寄語權門趨炎者，這朝廷、不是邦昌宋。", 
      "真與贗，可能共。"
    ], 
    "rhythmic": "金縷曲・賀新郎"
  }, 
  {
    "author": "劉辰翁", 
    "paragraphs": [
      "吾鬢如霜蕊。", 
      "自江南、西風塵起，倒騎禿尾。", 
      "舊日汾陽中書令，何限門生兒子。", 
      "到今也、陸沈草昧。", 
      "醉裏不行西州路，但鬥間、看望成龍氣。", 
      "聊寂寞，自相慰。", 
      "夫君自是人間瑞。", 
      "嘆生兒、當如異日，孫仲謀耳。", 
      "健筆風雲蛟龍起，人物山川形勢。", 
      "猶有封、狼居胥意。", 
      "伐木嚶嚶出幽谷，問天之將喪斯文未。", 
      "吾待子，望如歲。"
    ], 
    "rhythmic": "金縷曲・賀新郎"
  }, 
  {
    "author": "劉辰翁", 
    "paragraphs": [
      "何處從頭說。", 
      "但傾尊、淋漓醉墨，疏疏密密。", 
      "看取兩輪東西者，也是樊籠中物。", 
      "這光景、年來都別。", 
      "白髮道人隆中像，笑相逢、對擁爐邊雪。", 
      "又過了，上元節。", 
      "紙窗旋補寒穿穴。", 
      "柳黏窗、青青過雨，勸君休折。", 
      "睡不成酣酒先醒，花底東風又別。", 
      "夜復夜、吟魂飛越。", 
      "典卻西湖東湖住，十三年不出今朝出。", 
      "容易得，二三月。"
    ], 
    "rhythmic": "金縷曲・賀新郎", 
    "tags": [
      "西湖"
    ]
  }, 
  {
    "author": "劉辰翁", 
    "paragraphs": [
      "歲事崢嶸甚。", 
      "是當年、爆竹驅儺，插金幡勝。", 
      "忽曉闌街兒童語，不爲上元燈近。", 
      "但笑揀、梅簪公鬢。", 
      "莫恨青青如今白，願年年、語取東君信。", 
      "巾未墮，笑重整。", 
      "他年不信東風冷。", 
      "鼓連天、銀燭花光，柳芽催迸。", 
      "漫說沈香亭羯鼓，自著錦袍吟憑。", 
      "待吹徹、玉簫人醒。", 
      "不帶汝陽天人福，便不教、百又餘年剩。", 
      "歌此曲，休辭飲。"
    ], 
    "rhythmic": "金縷曲・賀新郎"
  }, 
  {
    "author": "劉辰翁", 
    "paragraphs": [
      "葉葉跳珠雨。", 
      "裏湖通、十里紅香，畫橈齊舉。", 
      "昨夢天風高黃鵠，下俯人間何許。", 
      "但動地、潮聲如鼓。", 
      "竹閣樓臺青青草，問木棉、羈客魂歸否。", 
      "盤泣露，寺鐘語。", 
      "夢迴酷似靈均苦。", 
      "嘆神遊、前度都非，明朝重五。", 
      "滿眼離騷無人賦，忘卻君愁弔古。", 
      "任醉裏、烏烏縷縷。", 
      "渺渺茂陵安期叟，共鄗池、夜別還於楚。", 
      "採澗綠，久延佇。"
    ], 
    "rhythmic": "金縷曲・賀新郎"
  }, 
  {
    "author": "劉辰翁", 
    "paragraphs": [
      "襟淚涔涔雨。", 
      "料騷魂、水解千年，依然輕舉。", 
      "還看吳兒胥濤上，高出浪花幾許。", 
      "絕倒是、東南旗鼓。", 
      "風雨蛟龍爭何事，問彩絲、香糉猶存否。", 
      "溪女伴，採蓮語。", 
      "古人不似今人苦。", 
      "漫追談、少日風流，三三五五。", 
      "誰似鄱陽鴟夷者，相望懷沙終古。", 
      "待喚醒、重聽金縷。", 
      "尚有遠遊當年恨，恨南公、不見秦爲楚。", 
      "天又暮，黯凝佇。"
    ], 
    "rhythmic": "金縷曲・賀新郎"
  }, 
  {
    "author": "劉辰翁", 
    "paragraphs": [
      "錦岸吳船鼓。", 
      "問沙鷗、當日沈湘，是何端午。", 
      "長恨青青朱門艾，結束腰身似虎。", 
      "空淚落、嬋媛嬃女。", 
      "我醉招累清醒否，算平生、清又醒還誤。", 
      "累笑我，醉中語。", 
      "黃頭舞棹臨江處。", 
      "向人間、獨競南風，叫雲激楚。", 
      "笑倒兩崖人如蟻，不管頹波千屢。", 
      "忽驚抱、汨羅無柱。", 
      "欸乃漁歌斜陽外，幾書生、能辦投湘賦。", 
      "歌此恨，淚如縷。"
    ], 
    "rhythmic": "金縷曲・賀新郎"
  }, 
  {
    "author": "劉辰翁", 
    "paragraphs": [
      "破帽吹愁去。", 
      "繞郊墟、殘灰敗壁，冷煙斜雨。", 
      "舞馬夢驚城烏起，散作童妖竈語。", 
      "漫說與、謝仙一句。", 
      "猶記醉歸西州路，問行人、望望驪烽誤。", 
      "幾未失，喪公屨。", 
      "高高況是興亡處。", 
      "望平沙、落日湖光，暗淮沈楚。", 
      "寂寞西陵歌又舞，疑冢嵯峨新土。", 
      "黯牛笛、參差歸路。", 
      "試問文君容賒否，待東籬、更就黃花浦。", 
      "拚酩酊，涴藍縷。"
    ], 
    "rhythmic": "金縷曲・賀新郎"
  }, 
  {
    "author": "劉辰翁", 
    "paragraphs": [
      "風雨東籬晚。", 
      "渺人間、南北東西，平蕪煙遠。", 
      "舊日攜壺吹帽處，一色沈冥何限。", 
      "天不遣、魂銷腸斷。", 
      "不是苦無看山分，料青山、也自羞人面。", 
      "秋後瘦，老來倦。", 
      "驚回昨夢青山轉。", 
      "恨一林、金粟都空，靜無人見。", 
      "默默黃花明朝有，只待插花尋伴。", 
      "又誰笑、今朝蝶怨。", 
      "潦倒玉山休重醉，到簪萸、忍待人頻勸。", 
      "今又惜，幾人健。"
    ], 
    "rhythmic": "金縷曲・賀新郎"
  }, 
  {
    "author": "劉辰翁", 
    "paragraphs": [
      "與客攜壺去。", 
      "望高高、半山失卻，滿城風雨。", 
      "何許白衣人邂逅，小立東籬共語。", 
      "未怪是、催租斷句。", 
      "寂寞午雞啼三四，悄老人、橋上前期誤。", 
      "卿且去，整吾屨。", 
      "寒空舊是題詩處。", 
      "莽雲煙、纏蛟舞鳳，東吳西楚。", 
      "千古新亭英雄夢，淚溼神州塊土。", 
      "嘆落日、鴻溝無路。", 
      "一片沙場君不去，空平生、恨恨王夷甫。", 
      "憑半醉，付金縷。"
    ], 
    "rhythmic": "金縷曲・賀新郎"
  }, 
  {
    "author": "劉辰翁", 
    "paragraphs": [
      "攜手登高賦。", 
      "望前山、山色如煙，煙光如雨。", 
      "少日憑闌峯南北，誰料美人遲暮。", 
      "漫回首、殘基冷緒。", 
      "長恨中原無人問，到而今、總是經行處。", 
      "書易就，雁難付。", 
      "斜陽日日長亭路。", 
      "倚秋風、洞庭一劍，故人何許。", 
      "寂寞柴桑塞花外，還有白衣來否。", 
      "但哨遍、長歌歸去。", 
      "尚有孔明英英者，悵孔明、自是英英誤。", 
      "歌未斷，鬢成縷。"
    ], 
    "rhythmic": "金縷曲・賀新郎", 
    "tags": [
      "洞庭湖"
    ]
  }, 
  {
    "author": "劉辰翁", 
    "paragraphs": [
      "問何年種植。", 
      "獨成蹊、穠花爛漫，錦開千步。", 
      "花下老人猶記我，不似那回賞處。", 
      "並吹卻、道邊謝墅。", 
      "黃四孃家今何在，也飄零、偎向前村住。", 
      "千萬恨，寄紅雨。", 
      "攜壺藉草行歌暮。", 
      "記前宵、深盟止酒，況堪扶路。", 
      "破手一杯花浮面，不覺二三四五。", 
      "更竹裏、顛狂崔護。", 
      "試語看花諸君子，但如今、俯仰成前度。", 
      "君不見，曲江樹。"
    ], 
    "rhythmic": "金縷曲・賀新郎"
  }, 
  {
    "author": "劉辰翁", 
    "paragraphs": [
      "少日都門路。", 
      "聽長亭、青山落日，不如歸去。", 
      "十八年間來往斷，白首人間今古。", 
      "又驚絕、五更一句。", 
      "道是流離蜀天子，甚當初、一似吳兒語。", 
      "臣再拜，淚如雨。", 
      "畫堂客館真無數。", 
      "記畫橋、黃竹歌聲，桃花前度。", 
      "風雨斷魂蘇季子，春夢家山何處。", 
      "誰不願、封侯萬戶。", 
      "寂暮江南輪四角，問長安、道上無人住。", 
      "啼盡血，向誰訴。"
    ], 
    "rhythmic": "金縷曲・賀新郎"
  }, 
  {
    "author": "劉辰翁", 
    "paragraphs": [
      "一笑披衣起。", 
      "笑昨宵、東風似夢，韓張盧李。", 
      "白髮紅雲溪上叟，不記兒孫年齒。", 
      "但回首、秦亡漢駛。", 
      "苦苦漁郎留不住，約扁舟、後日重來此。", 
      "吾已老，尚能俟。", 
      "少年未解留人意。", 
      "恍出山、紅塵吹斷，落花流水。", 
      "天上玉堂人間改，漫欸乃聲千里。", 
      "更說似、玄都君子。", 
      "聞道釀桃堪爲酒，待釀桃、千石成千醉。", 
      "春有盡，甕無底。"
    ], 
    "rhythmic": "金縷曲・賀新郎"
  }, 
  {
    "author": "劉辰翁", 
    "paragraphs": [
      "燈共牆檠語。", 
      "記昨朝、芒鞋蓑笠，冷風斜雨。", 
      "月入宮槐槐影澹，化作槐花無數。", 
      "恍不記、鰲頭壓處。", 
      "不恨揚州吾不夢，恨夢中、不醉瓊花露。", 
      "空耿耿，吊終古。", 
      "千蜂萬蝶春爲主。", 
      "悵何人、老憶江南，北朝開府。", 
      "看取當年風景在，不待花奴催鼓。", 
      "且未說、春丁分俎。", 
      "一曲滄浪邀吾和，笑先生、尚是邯鄲步。", 
      "如秉檾，續殘炬。"
    ], 
    "rhythmic": "金縷曲・賀新郎"
  }, 
  {
    "author": "劉辰翁", 
    "paragraphs": [
      "漸無多、詩朋酒伴，東林復幾人許。", 
      "舊時船子西湖柳，詞與東風塵土。", 
      "重記否。", 
      "那月月下旬，且避何人疏。", 
      "當朝自負。", 
      "甚墮髻愁眉，滕韝短後，一往似傖父。", 
      "當年事，傷心說庾開府。", 
      "人生無百年慮。", 
      "虎頭燕頷人間肉，不是蜜翁翁做。", 
      "今又古。", 
      "是楚對凡亡，爲是凡亡楚。", 
      "朝朝暮暮。", 
      "聽畫角樓頭，嗚咽未斷，重數五更鼓。"
    ], 
    "rhythmic": "摸魚兒", 
    "tags": [
      "西湖"
    ]
  }, 
  {
    "author": "劉辰翁", 
    "paragraphs": [
      "記玄都、看花君子，一生恨奈何許。", 
      "青雲紫陌悠悠者，幾個玉人成土。", 
      "今在否。", 
      "但四海九州，屈指從頭疏。", 
      "吾年空負。", 
      "看射虎南山，遭逢醉尉，何須飲田父。", 
      "神清夢，也是堂堂歐府。", 
      "此中無破頭慮。", 
      "種槐不隔鞭蛆惡，更祝二郎兒做。", 
      "蒼蒼古。", 
      "漫年又一年，老卻南公楚。", 
      "池塘春暮。", 
      "笑步步鳴蛙，看成兩部，正似未忘鼓。"
    ], 
    "rhythmic": "摸魚兒"
  }, 
  {
    "author": "劉辰翁", 
    "paragraphs": [
      "三百年、人間天上，遽如許、遽如許。", 
      "落花寒食東風雨，漠漠長陵抔土。", 
      "魂歸否。", 
      "怕些不分明，又墮人箋疏。", 
      "且無相負。", 
      "記昔與諸賢，共談洛下，曾識老人父。", 
      "牛衣淚，冷落聞雞東府。", 
      "風塵曾獨深慮。", 
      "子規聲斷長門曉，春夢不堪重做。", 
      "千萬古。", 
      "但目極心傷，宛轉虞兮楚。", 
      "江東日暮。", 
      "想野草荒田，而今何處，不待雍門鼓。"
    ], 
    "rhythmic": "摸魚兒"
  }, 
  {
    "author": "劉辰翁", 
    "paragraphs": [
      "道醉鄉、無邊無岸，一尊到彼殊徑。", 
      "是間轉海人知處，尺地不教渠剩。", 
      "尊亦癭。", 
      "問一斗消酲，一石猶難信。", 
      "臨風小等。", 
      "記我友醒狂，相從有意，中路恨羌永。", 
      "梅花晚，早已雪堆餘鬢。", 
      "此花寧復風韻。", 
      "空寒獨倚天爲主，天又幾時曾定。", 
      "今爲晉。", 
      "看秦女山中，綠髮垂垂頂。", 
      "百年一瞬。", 
      "嘆高臥北窗，閒過五十，無說答形影。"
    ], 
    "rhythmic": "摸魚兒"
  }, 
  {
    "author": "劉辰翁", 
    "paragraphs": [
      "記歌頭、辛壬癸甲，烏烏能知誰曉。", 
      "梅花不待元宵好，雪月交光獨照。", 
      "愁未老。", 
      "更老似渠□，冷麪迎相笑。", 
      "君詞定峭。", 
      "但減十年前，偎桃傍李，肯獨爲梅好。", 
      "山中好。", 
      "可但一枝春早。", 
      "道邊無限花草。", 
      "米嘉榮共何戡在，還憶永新嬌小。", 
      "明年了。", 
      "又喚起流鶯，又自愁鵑叫。", 
      "東皇太昊。", 
      "更不是瓊花，香無半點，一笑使人倒。"
    ], 
    "rhythmic": "摸魚兒"
  }, 
  {
    "author": "劉辰翁", 
    "paragraphs": [
      "懶能看、海桑世界，風花過眼如傳。", 
      "月明昨夜庭流水，天色朝來都變。", 
      "塵石爛。", 
      "銖衣壞，和衣減盡誰能怨。", 
      "秦亡楚倦。", 
      "但翦燭西窗，秋聲入竹，點點已如霰。", 
      "當年事，本是泗亭沛縣。", 
      "卻教綿蕝成殿。", 
      "暮年八陣那曾用，付與江流石轉。", 
      "前楚辯。", 
      "今哨遍，是烏烏者燈前勸。", 
      "乾坤較健。", 
      "嘆君已歸休，吾方俯仰，種種未曾見。"
    ], 
    "rhythmic": "摸魚兒"
  }, 
  {
    "author": "劉辰翁", 
    "paragraphs": [
      "渺斜陽、村菸酒市，獨教王謝如此。", 
      "漁翁夢入江頭絮，寂寂平安西子。", 
      "東風起。", 
      "東風起。", 
      "種桃千樹皆流水。", 
      "橋邊萬里。", 
      "甚老子情鍾，明朝後日，又灑送春淚。", 
      "春過雨，歷歷遠山如洗。", 
      "暮雲堪共誰倚。", 
      "諸賢洛下風流散，輕薄紛紛餘幾。", 
      "聊爾爾。", 
      "問世事。", 
      "何如自嗅殘花蕊。", 
      "金銅劍履。", 
      "但陌上相逢，摩挲一笑，鑄此幾時矣。"
    ], 
    "rhythmic": "摸魚兒"
  }, 
  {
    "author": "劉辰翁", 
    "paragraphs": [
      "又非他、今年晴少，海棠也恁空過。", 
      "清羸欲與花同夢，不似蝶深深臥。", 
      "春憐我。", 
      "我又自、憐伊不見儂賡和。", 
      "已無可奈。", 
      "但愁滿清漳，君歸何處，無淚與君墮。", 
      "春去也，尚欲留春可可。", 
      "問公一醉能頗。", 
      "鍾情剩有詞千首，待寫大招招些。", 
      "休阿那。", 
      "阿那看、荒荒得似江南麼。", 
      "老夫婆娑。", 
      "問籬下閒花，殘紅有在，容我更簪朵。"
    ], 
    "rhythmic": "摸魚兒"
  }, 
  {
    "author": "劉辰翁", 
    "paragraphs": [
      "是他家、絳脣翠袖，可容卿有功否。", 
      "相思不到胭脂井，只隔東林煙柳。", 
      "春去又。", 
      "漫一夜東風，吹得花成舊。", 
      "無人舉酒。", 
      "但照影堤流，圖他紅淚，飄灑到襟袖。", 
      "人間事，大半歸謀諸婦。", 
      "不如意十八九。", 
      "敲門夜半窺園李，赤腳玉川驚走。", 
      "何處有。", 
      "更炙燭風流，看到人歸後。", 
      "休休回首。", 
      "笑舊日園林，佺巢蜀錦，處處可攜手。"
    ], 
    "rhythmic": "摸魚兒"
  }, 
  {
    "author": "劉辰翁", 
    "paragraphs": [
      "怎知他、春歸何處，相逢且盡尊酒。", 
      "少年嫋嫋天涯恨，長結西湖煙柳。", 
      "休回首。", 
      "但細雨斷橋，憔悴人歸後。", 
      "東風似舊。", 
      "問前度桃花，劉郎能記，花復認郎否。", 
      "君且住，草草留君翦韭。", 
      "前宵更恁時候。", 
      "深杯欲共歌聲滑，翻溼春衫半袖。", 
      "空眉皺。", 
      "看白髮尊前，已似人人有。", 
      "臨分把手。", 
      "嘆一笑論文，清狂顧曲，此會幾時又。"
    ], 
    "rhythmic": "摸魚兒", 
    "tags": [
      "宋詞三百首", 
      "西湖"
    ]
  }, 
  {
    "author": "劉辰翁", 
    "paragraphs": [
      "正何須、陽關腸斷，吳姬苦勸人酒。", 
      "中年懷抱縈縈處，看取伴煙和柳。", 
      "柳搖首。", 
      "笑飛到家山，已是酴醿後。", 
      "留連話舊。", 
      "問溪上兒童，頗曾見我，有此故人否。", 
      "相逢地，還憶今宵三韭。", 
      "青山知了迎候。", 
      "東風自送歸帆去，吹得亂紅沾袖。", 
      "暮雲皺。", 
      "聽杜宇高高，啼向無何有。", 
      "江花垂手。", 
      "任春色重來，江花更好，難可少年又。"
    ], 
    "rhythmic": "摸魚兒"
  }, 
  {
    "author": "劉辰翁", 
    "paragraphs": [
      "待欲□、家山未得，方知名不如酒。", 
      "丹砂便做金句漏，難遣鬢青似柳。", 
      "試搔首。", 
      "記移竹南塘，又是三年後。", 
      "情懷非舊。", 
      "嘆少日相如，壚邊老去，能賦上林否。", 
      "種蘭處，贏得青青種韭。", 
      "淵明中路相候。", 
      "何須更待三三徑，也自長拖衫袖。", 
      "青袍皺。", 
      "便持當金貂，賒取鄰家有。", 
      "小兒拍手。", 
      "笑昨醉如泥，盟言止酒，何事醒來又。"
    ], 
    "rhythmic": "摸魚兒"
  }, 
  {
    "author": "劉辰翁", 
    "paragraphs": [
      "更比他、東風前度，依然一榻如許。", 
      "深深舊是誰家府，落日畫樑燕語。", 
      "簾半雨。", 
      "記湖海平生，相遇忘賓主。", 
      "闌珊春暮。", 
      "看城郭參差，長空澹澹，沙鳥自來去。", 
      "江山好，立馬白雲飛處。", 
      "秦川終是吾土。", 
      "登臨笑傲西山笏，煙樹高高杜宇。", 
      "君且住。", 
      "況雙井泉甘，汲遍茶堪煮。", 
      "歌殘金縷。", 
      "恰黃鶴飛來，月明三弄，仍是岳陽呂。"
    ], 
    "rhythmic": "摸魚兒"
  }, 
  {
    "author": "劉辰翁", 
    "paragraphs": [
      "是疑他、春來倏忽，是疑歲別人去。", 
      "古今守歲言無說，長是酒闌情緒。", 
      "堪恨處。", 
      "曾親見都人，戶戶銀花樹。", 
      "星河未曙。", 
      "聽朝馬籠街，火城簇仗，御筆已題露。", 
      "人間事，空憶桃符舊句。", 
      "三茅鍾自朝暮。", 
      "嚴城夜禁故如鬼，況敢憑陵大呼。", 
      "鼕鼕鼓。", 
      "但畫角聲殘，已是新人故。", 
      "休思前度。", 
      "嘆五十加三，明朝領取，閒看五星聚。"
    ], 
    "rhythmic": "摸魚兒"
  }, 
  {
    "author": "劉辰翁", 
    "paragraphs": [
      "醒復醒、行吟澤畔，焉能忍此終古。", 
      "招魂過海楓林暝，招得魂歸無處。", 
      "朝又暮。", 
      "但依舊，禁街人靜鼕鼕鼓。", 
      "畫船沈雨。", 
      "聽欸乃漁歌，興亡事遠，咽咽未能句。", 
      "君且住。", 
      "能歌吾不如汝。", 
      "悠悠鼓枻而去。", 
      "滄洲攬結芳成艾，喚作張三李五。", 
      "羌自苦。", 
      "更閒卻，玉堂端帖多多許。", 
      "無人自語。", 
      "把畫扇鸞邊，香羅雪底，題作午年午。"
    ], 
    "rhythmic": "摸魚兒"
  }, 
  {
    "author": "劉辰翁", 
    "paragraphs": [
      "想幼安、遼東歸後，自羞年少龍首。", 
      "長安市上壚邊臥，枉卻快行家走。", 
      "空兩袖。", 
      "染醉墨淋漓，把似天香透。", 
      "功名邂逅。", 
      "便六一詞高，君謨字偉，但見說行晝。", 
      "人間事，苦似成丹無候。", 
      "神清苔字如鏤。", 
      "明年六十聞歌后，頗記薄醺醺否。", 
      "兒拍手。", 
      "笑馬上葛疆，也作家山友。", 
      "煩伊起壽。", 
      "更待復一中，毋多酌我，疏影共三嗅。"
    ], 
    "rhythmic": "摸魚兒"
  }, 
  {
    "author": "劉辰翁", 
    "paragraphs": [
      "也何須、晴如那日，欣然且過江去。", 
      "玄都縱有看花便，耿耿自羞前度。", 
      "堪恨處。", 
      "人道是，漫山先落坡翁句。", 
      "東風綺語。", 
      "但適意當前，來尋須賦，此土亦吾圃。", 
      "海山石，猶記芙蓉城主。", 
      "彈過飛種成土。", 
      "是間便作仙客杏，誰與一栽千樹。", 
      "朝又暮。", 
      "悵二十五年，臨路花如故。", 
      "人生自苦。", 
      "只喚渡觀桃，侵尋至此，世事奈何許。"
    ], 
    "rhythmic": "摸魚兒"
  }, 
  {
    "author": "劉辰翁", 
    "paragraphs": [
      "醉與君、狂歌又笑，不知當日何調。", 
      "孤山梅下吟魂冷，說甚那時蘇小。", 
      "滄波眇。", 
      "奈此島，累累竟是誰家表。", 
      "歸歟白鳥。", 
      "看四聖飄香，朱門金榜，化作竺飛嶠。", 
      "衰也久，舊遊夢翠禽繞。", 
      "坱兮軋、皎兮窈。", 
      "相思一夜窗前白，誰識餘懷渺渺。", 
      "殘年了。", 
      "聽畫角，悲涼又是霜天曉。", 
      "餘音杳緲。", 
      "嘆五十之年，我加八九，君隔幾科詔。"
    ], 
    "rhythmic": "摸魚兒"
  }, 
  {
    "author": "劉辰翁", 
    "paragraphs": [
      "是耶非、吾年如此，更癡更悔今昨。", 
      "狂吟近日疏於酒，轉似秋山瘦削。", 
      "渾未覺。", 
      "恁兒子門生，前度登高弱。", 
      "情懷又惡。", 
      "嘆親友中年，不堪離別，況復久零落。", 
      "長生樂。", 
      "有分神仙難學。", 
      "人生聊復行樂。", 
      "百年半夢隨流水，半在南枝北萼。", 
      "妾命薄。", 
      "但寂寞黃昏，時聽城樓角。", 
      "愁無可著。", 
      "且取醉尊前，明朝休問，昨日已忘卻。"
    ], 
    "rhythmic": "摸魚兒"
  }, 
  {
    "author": "劉辰翁", 
    "paragraphs": [
      "對尊前、簪花騎竹，老胡起起能舞。", 
      "春風浩蕩天涯去，惟有薰吟自語。", 
      "槐正午。", 
      "看萬戶蜂脾，簾幕雙雙乳。", 
      "嬌兒呆女。", 
      "漫學得琵琶，依稀馬上，總是主恩處。", 
      "凌煙像，空倚臨風玉樹。", 
      "升沈事遽如許。", 
      "劉郎貫是瑤池客，又醉碧桃三度。", 
      "花下數。", 
      "記三度三千，結子多紅雨。", 
      "年年五五。", 
      "共準擬階庭，釵符獻酒，嫋嫋綴雙虎。"
    ], 
    "rhythmic": "摸魚兒"
  }, 
  {
    "author": "劉辰翁", 
    "paragraphs": [
      "待借留、幾曾留得，來鴻空怨秋老。", 
      "至今父老依依恨，猶說李將軍好。", 
      "東門草。", 
      "早不爲東風，遮卻長安道。", 
      "餘民如槁。", 
      "願金印重來，洪都開府，定復幾時到。", 
      "秋江鷺，尤記當年潦倒。", 
      "滄洲無復華皓。", 
      "朝飢墮淚荒田雨，洗憶窩蜂敗掃。", 
      "天能報。", 
      "看鳳燭亭亭，玉樹寬人抱。", 
      "風霜善保。", 
      "但逢驛寄書，無書寄語，要說趨朝早。"
    ], 
    "rhythmic": "摸魚兒"
  }, 
  {
    "author": "劉辰翁", 
    "paragraphs": [
      "世事如何說。", 
      "似舉鞍、回頭笑問，幷州兒葛。", 
      "手障塵埃黃花路，千里龍沙如雪。", 
      "著破帽、蕭蕭餘發。", 
      "行過故人柴桑裏，撫長鬆、老倒山間月。", 
      "聊共舞，命相瑟。", 
      "春風五老多年別。", 
      "看使君、神交意氣，依然晚合。", 
      "袖有玉龍提攜去，滿眼黃金臺骨。", 
      "說不盡、古人癡絕。", 
      "我醉看天天看我，聽秋風、吹動檐間鐵。", 
      "長嘯起，兩山裂。"
    ], 
    "rhythmic": "金縷曲・賀新郎"
  }, 
  {
    "author": "劉辰翁", 
    "paragraphs": [
      "角動寒譙。", 
      "看雨中燈市，雪意瀟瀟。", 
      "星球明戲馬，歌管雜鳴刁。", 
      "泥沒膝，舞停腰。", 
      "焰蠟任風銷。", 
      "更可憐、紅啼桃檻，綠暗楊橋。", 
      "當年樂事朝朝。", 
      "曾錦鞍呼妓，金屋藏嬌。", 
      "圍香春斗酒，坐月夜吹簫。", 
      "今老矣，倦歌謠。", 
      "嫌殺杜家喬。", 
      "漫三杯、踞爐覓句，斷送春宵。"
    ], 
    "rhythmic": "意難忘"
  }, 
  {
    "author": "劉辰翁", 
    "paragraphs": [
      "任瑣窗深、重簾閉，春寒知有人處。", 
      "常年笑花信，問東風情性，是嬌是妒。", 
      "冰柳成須，吹桃欲削，知更海堂堪否。", 
      "相將燕歸又，看香泥半雪，欲歸還誤。", 
      "漫低迴芳草，依稀寒食，朱門封絮。", 
      "少年慣羈旅。", 
      "亂山斷，敧樹喚船渡。", 
      "正暗想、雞聲落月，梅影孤屏，更夢衾、千重似霧。", 
      "相如倦遊去。", 
      "掩四壁、悽其春暮。", 
      "休回首、都門路。", 
      "幾番行曉，個個阿嬌深貯。", 
      "而今斷煙細雨。"
    ], 
    "rhythmic": "大"
  }, 
  {
    "author": "劉辰翁", 
    "paragraphs": [
      "風又雨。", 
      "春事自無多許。", 
      "欲待柳花團作絮。", 
      "柳花冰未吐。", 
      "翠袖不禁春誤。", 
      "沈卻綠煙紅霧。", 
      "將謂花寒留得住，一晴春又暮。"
    ], 
    "rhythmic": "謁金門"
  }, 
  {
    "author": "劉辰翁", 
    "paragraphs": [
      "過眼紛紛遙集，來歸往往羝兒。", 
      "草間塞口褲間啼。", 
      "提攜都不是，何似未生時。", 
      "城上胡笳自怨，樓頭畫角休吹。", 
      "誰人不動故鄉思。", 
      "江南秋尚可，塞外草先衰。"
    ], 
    "rhythmic": "臨江仙"
  }, 
  {
    "author": "劉辰翁", 
    "paragraphs": [
      "坐久語寂寞，泉響忽翻空。", 
      "不知龍者爲雨，雨者爲成龍。", 
      "看取交流萬壑，不數飛來千丈，高屋總淙淙。", 
      "是事等惡劇，裂石敢爭雄。", 
      "敲鏗訇，捫滑仄，藉蒙茸。", 
      "蒼浪向來半掩，厚意復誰容。", 
      "欲說正元舊事，未必玄都千樹，得似洞中紅。", 
      "檐語亦顛倒，洗爾不平胸。"
    ], 
    "rhythmic": "水調歌頭"
  }, 
  {
    "author": "劉辰翁", 
    "paragraphs": [
      "漫道十年前事，悶懷天又陰。", 
      "何須恨、典了西湖，更笑君、宴罷瓊林。", 
      "閒時數聲啼鳥，悽然似、上陽宮女心。", 
      "記斷橋、急管危弦，歌聲遠，玉樹金縷沈。", 
      "看萬年枝上禽。", 
      "徊徨落月，斷腸理絕絃琴。", 
      "魂夢追尋。", 
      "揮淚賦白頭吟。", 
      "當年未知行樂，無日夜、望鄉音。", 
      "何期至今。", 
      "綠楊外、芳草庭院深。"
    ], 
    "rhythmic": "綺寮怨", 
    "tags": [
      "西湖"
    ]
  }, 
  {
    "author": "吳蒙庵", 
    "paragraphs": [
      "忽忽早睡。"
    ], 
    "rhythmic": "失調名"
  }, 
  {
    "author": "顏奎", 
    "paragraphs": [
      "茶邊水經。", 
      "琴邊鶴經。", 
      "小窗甲子初晴。", 
      "報梅花小春。", 
      "小冠晉人。", 
      "小車洛人。", 
      "醉扶兒子門生。", 
      "指黃河解清。"
    ], 
    "rhythmic": "醉太平", 
    "tags": [
      "黃河"
    ]
  }, 
  {
    "author": "顏奎", 
    "paragraphs": [
      "留君少住。", 
      "且待晴時去。", 
      "夜深水鶴雲間語。", 
      "明日棠梨花雨。", 
      "尊前不盡餘情。", 
      "都上鳴弦細聲。", 
      "二十四番風后，綠陰芳草長亭。"
    ], 
    "rhythmic": "清平樂"
  }, 
  {
    "author": "顏奎", 
    "paragraphs": [
      "春□□拂拂。", 
      "檐花雙燕入。", 
      "少年湖上風日。", 
      "問天何處覓。", 
      "湖山畫屏晴碧。", 
      "夢華知夙昔。", 
      "東風忘了前跡。", 
      "上青蕪半壁。"
    ], 
    "rhythmic": "歸平遙・歸國遙"
  }, 
  {
    "author": "顏奎", 
    "paragraphs": [
      "夢泊遊絲畫影移。", 
      "水沈香宛紫煙微。", 
      "玉笙才過畫樓西。", 
      "天上人間花事苦，鏡中翠壓四山低。", 
      "又成春過據鶯啼。"
    ], 
    "rhythmic": "浣溪沙"
  }, 
  {
    "author": "顏奎", 
    "paragraphs": [
      "燕姬越女初相見。", 
      "鬢雲翻覆隨風轉。", 
      "日日轉如雲。", 
      "朝朝白髮新。", 
      "江南古佳麗。", 
      "只綰年時髻，信手綰將成。", 
      "從來懶學人。"
    ], 
    "rhythmic": "菩薩蠻"
  }, 
  {
    "author": "顏奎", 
    "paragraphs": [
      "水雲幽。", 
      "怕黃霜竹生新愁。", 
      "生新愁。", 
      "如今何處，倚月明樓。", 
      "龍吟杳杳天悠悠。", 
      "騰蛟起舞鳴箜篌。", 
      "鳴箜篌。", 
      "聽吹短氣，江上無秋。"
    ], 
    "rhythmic": "憶秦娥"
  }, 
  {
    "author": "顏奎", 
    "paragraphs": [
      "唱古荼䕷，新荷葉，誰向重簾深處。", 
      "東風三十六，向園林都過，餘寒猶妒。", 
      "公子狐裘，佳人翠袖，怎見此時情否。", 
      "天上知音杳，怪參差律呂，世間多誤。", 
      "記畫扇題詩，單衣試酒，夢歸泥絮。", 
      "嗟春如逆旅。", 
      "送無路、遠涉前無渡。", 
      "回首住、凌波亭館，待月樓臺，滿身花氣凝香霧。", 
      "度入南薰去。", 
      "留燕伴、不教遲暮。", 
      "但一點、芳心苦。", 
      "生怕搖落，分付荷房收貯。", 
      "晚妝又隨過雨。"
    ], 
    "rhythmic": "大"
  }, 
  {
    "author": "顏奎", 
    "paragraphs": [
      "對琴臺、不堪塵涴，春風微露纖指。", 
      "崢嶸鶴膝翹空勢，取次著花安蕊。", 
      "偏有意。", 
      "把竹外一枝，飛灑輕煙裏。", 
      "月痕如洗。", 
      "又底事丹青，何須水墨，虛白闞清泚。", 
      "華堂暮，珍重休彈麈尾。", 
      "靜中留此佳致。", 
      "橋西幾度香浮處，回首都隨流水。", 
      "閒徙倚。", 
      "嘆汨沒黃埃，變幻皆如此。", 
      "蜚廉莫起。", 
      "待別有神人，風斤一運，和影上窗紙。"
    ], 
    "rhythmic": "摸魚兒"
  }, 
  {
    "author": "尹濟翁", 
    "paragraphs": [
      "渺渺懷芳意，苦對景、可憐生。", 
      "記燕外鶯邊，柳深竹嫩，度密穿青。", 
      "如今淡煙細雨，正午窗半夢酒初醒。", 
      "樂事怎堪重省，起來一餉愁縈。", 
      "悠然又把酒壺傾。", 
      "擺不動離情。", 
      "想閒卻春遊，綠陰深院，芳草長亭。", 
      "乾愁有誰解得，傍晚來，風起碎池萍。", 
      "坐待晴雲四卷，依然月上疏櫺。"
    ], 
    "rhythmic": "木蘭花慢"
  }, 
  {
    "author": "尹濟翁", 
    "paragraphs": [
      "幾許暮春清思，未知芍藥，先擬荼蘼。", 
      "老卻東風，春去不與人期。", 
      "似情多、何曾荀倩，便夢斷、不爲崔徽。", 
      "且銜杯。", 
      "暖風襲襲，淡日暉暉。", 
      "怎知。", 
      "懷芳心在，樹花露泣，葉竹煙啼。", 
      "滿目青紅，新愁成陣恨成圍。", 
      "畫簾空、龍媒獨倚，午陰靜、燕子雙飛。", 
      "任春歸。", 
      "尋人柳下，夢句堂西。"
    ], 
    "rhythmic": "玉蝴蝶"
  }, 
  {
    "author": "尹濟翁", 
    "paragraphs": [
      "雕鞍芳徑，翠管長亭，春酲不負妍華。", 
      "幾丈閒愁，寄風吹落天涯。", 
      "深深小簾朱戶，是何人、重整香車。", 
      "愁未醒，記竹西歌吹，柳下人家。", 
      "眉鎖何曾舒展，看行人都是，醉眼橫斜。", 
      "寄語高陽，從今休喚流霞。", 
      "殘春又能幾許，但相從、評水觀茶。", 
      "清夢遠，怕東風、猶在杏花。"
    ], 
    "rhythmic": "聲聲慢"
  }, 
  {
    "author": "尹濟翁", 
    "paragraphs": [
      "曾聞幾度說京華。", 
      "愁壓帽檐斜。", 
      "朝衣熨貼天香在，如今但、彈指蘭闍。", 
      "不是柴桑心遠，等閒過了元嘉。", 
      "長生休說棗如瓜。", 
      "壺日自無涯。", 
      "河傾南紀明奎璧，長教見、壽氣成霞。", 
      "但得重攜溪上，年年人共梅花。"
    ], 
    "rhythmic": "風入松"
  }, 
  {
    "author": "尹濟翁", 
    "paragraphs": [
      "玉搔頭。", 
      "是何人敲折，應爲節秦謳。", 
      "棐幾朱弦，剪燈雪藕，幾回數盡更籌。", 
      "草草又、一番春夢，夢覺了、風雨楚江秋。", 
      "卻恨閒身，不如鴻雁，飛過妝樓。", 
      "又是山枯水瘦，嘆迴腸難貯，萬斛新愁。", 
      "懶復能歌，那堪對酒，物華冉冉都休。", 
      "江上柳、千絲萬縷，惱亂人、更忍凝眸。", 
      "猶怕月來弄影，莫上簾鉤。"
    ], 
    "rhythmic": "一萼紅"
  }, 
  {
    "author": "鄭楷", 
    "paragraphs": [
      "酒旗搖曳柳花天。", 
      "鶯語軟於綿。", 
      "碎綠未盈芳沼，倒影蘸鞦韆。", 
      "奩玉燕，套金蟬。", 
      "負華年。", 
      "試問歸期，是酴醿後，是牡丹前。"
    ], 
    "rhythmic": "訴衷情"
  }, 
  {
    "author": "趙淇", 
    "paragraphs": [
      "吟望直。", 
      "春在闌干咫尺。", 
      "山插玉壺花倒立。", 
      "雪明天混碧。", 
      "曉露絲絲瓊滴。", 
      "虛揭一簾雲溼。", 
      "猶有殘梅黃半壁。", 
      "香隨流水急。"
    ], 
    "rhythmic": "謁金門"
  }, 
  {
    "author": "張磐", 
    "paragraphs": [
      "浦月窺檐，鬆泉漱枕，屏裏吳山何處。", 
      "暗粉疏紅，依舊爲誰勻注。", 
      "都負了、燕約鶯期，更閒卻、柳煙花雨。", 
      "縱十分、春到郵亭，賦懷應是斷腸句。", 
      "青青原上薺麥，還被東風無賴，翻成離緒。", 
      "望極天西，惟有隴雲江樹。", 
      "斜照帶、一縷新愁，盡分付、暮潮歸去。", 
      "步閒階、待卜心期，落花空細數。"
    ], 
    "rhythmic": "綺羅香"
  }, 
  {
    "author": "張磐", 
    "paragraphs": [
      "習習輕風破海棠。", 
      "鞦韆移影上回廊。", 
      "晝長蝴蝶爲誰忙。", 
      "度柳早鶯分暖綠，過花小燕帶春香。", 
      "滿庭芳草又斜陽。"
    ], 
    "rhythmic": "浣溪紗・浣溪沙"
  }, 
  {
    "author": "張林", 
    "paragraphs": [
      "金勒鞚花驄。", 
      "故山雲霧中。", 
      "翠蘋洲、先有西風。", 
      "可惜嫩涼時枕簟，都付與、舊山翁。", 
      "雙翠合眉峯。", 
      "淚華分臉紅。", 
      "向尊前、何太匆匆。", 
      "纔是別離情便苦，都莫問、淡和濃。"
    ], 
    "rhythmic": "唐多令"
  }, 
  {
    "author": "張林", 
    "paragraphs": [
      "白玉枝頭，忽看蓓蕾，金粟珠垂。", 
      "半顆安榴，一枝穠杏，五色薔薇。", 
      "何須羯鼓聲催。", 
      "銀釭裏、春工四時。", 
      "卻笑燈蛾，學他蝴蝶，照影頻飛。"
    ], 
    "rhythmic": "柳梢青"
  }, 
  {
    "author": "曹良史", 
    "paragraphs": [
      "夜香燒了夜寒生。", 
      "掩銀屏。", 
      "理銀箏。", 
      "一曲春風，都是斷腸聲。", 
      "杜宇欲啼楊柳外，愁似海，思如雲。", 
      "背燈暗卸乳鵝裙。", 
      "酒初酲。", 
      "夢初醒。", 
      "蘭炷香篝，誰爲暖羅衾。", 
      "二十四簾人悄悄，花影碎，月痕深。"
    ], 
    "rhythmic": "江城子"
  }, 
  {
    "author": "趙與仁", 
    "paragraphs": [
      "露冷仙梯。", 
      "霓裳散舞，記取人歸。", 
      "月度層霄，雨連深夜，誰管花飛。", 
      "金鋪滿地苔衣。", 
      "似一片、斜陽未移。", 
      "生怕清香，又隨涼信，吹過東籬。"
    ], 
    "rhythmic": "柳梢青"
  }, 
  {
    "author": "趙與仁", 
    "paragraphs": [
      "冰箔紗簾小院清。", 
      "晴塵不動地花平。", 
      "昨宵風雨，涼到木樨屏。", 
      "香月照妝秋粉薄，水雲飛佩藕絲輕。", 
      "好天良夜，閒理玉靴笙。"
    ], 
    "rhythmic": "相思引"
  }, 
  {
    "author": "趙與仁", 
    "paragraphs": [
      "夜半河痕依約，雨餘天氣冥濛。", 
      "起行微月遍池東。", 
      "水影浮花、花影動簾櫳。", 
      "量減難追醉白，恨長莫盡題紅。", 
      "雁聲能到畫樓中。", 
      "也要玉人、知道有秋風。"
    ], 
    "rhythmic": "西江月"
  }, 
  {
    "author": "趙與仁", 
    "paragraphs": [
      "柳絲搖露。", 
      "不綰蘭舟住。", 
      "人宿溪橋知那處。", 
      "一夜風聲千樹。", 
      "曉樓望斷天涯。", 
      "過鴻影落寒沙。", 
      "可惜些兒秋意，等閒過了黃花。"
    ], 
    "rhythmic": "清平樂"
  }, 
  {
    "author": "趙與仁", 
    "paragraphs": [
      "春色醉酴醿，晝永篆煙初絕。", 
      "臨水楊花千樹，盡一時飛雪。", 
      "穿簾度竹弄輕盈，東風老猶劣。", 
      "睡起憑欄無緒，聽幾聲啼鴂。"
    ], 
    "rhythmic": "好事近"
  }, 
  {
    "author": "陳逢辰", 
    "paragraphs": [
      "月痕未到朱扉。", 
      "送郎時。", 
      "暗裏一汪兒淚、沒人知。", 
      "搵不住。", 
      "收不聚。", 
      "被風吹。", 
      "吹作一天愁雨、損花枝。"
    ], 
    "rhythmic": "烏夜啼"
  }, 
  {
    "author": "陳逢辰", 
    "paragraphs": [
      "楊柳雪融滯雨，酴醿玉軟欺風。", 
      "飛英簌簌扣調櫳。", 
      "殘蝶歸來粉重。", 
      "罨畫扇題塵掩，繡花紗帶寒籠。", 
      "送春先自費啼紅。", 
      "更結疏雲秋夢。"
    ], 
    "rhythmic": "西江月"
  }, 
  {
    "author": "史介翁", 
    "paragraphs": [
      "柳絲輕颺黃金縷。", 
      "織成一片沙窗雨。", 
      "鬥合做春愁。", 
      "困慵薰玉篝。", 
      "暮寒羅袖薄。", 
      "社雨催花落。", 
      "先自爲詩忙。", 
      "薔薇一陣香。"
    ], 
    "rhythmic": "菩薩蠻"
  }, 
  {
    "author": "何光大", 
    "paragraphs": [
      "天似水。", 
      "池上藕花風起。", 
      "隔岸垂楊青到地。", 
      "亂螢飛又止。", 
      "露溼玉闌閒倚。", 
      "人靜自生涼意。", 
      "泛碧沈朱供晚醉。", 
      "月斜纔去睡。"
    ], 
    "rhythmic": "謁金門"
  }, 
  {
    "author": "應法孫", 
    "paragraphs": [
      "愁雲翠萬疊。", 
      "露柳殘蟬空抱葉。", 
      "簾卷流蘇寶結。", 
      "乍庭戶嫩涼，闌干微月。", 
      "玉纖勝雪。", 
      "委素紈、塵鎖香篋。", 
      "思前事、鶯期燕約，寂寞向誰說。", 
      "悲切。", 
      "漏籤聲咽。", 
      "漸寒炧、蘭缸未滅。", 
      "良宵長是閒別。", 
      "恨酒凝紅綃，紛涴瑤玦。", 
      "鏡盟鸞影缺。", 
      "吹笛西風數闋。", 
      "無言久，和衣成夢，睡損縷金蝶。"
    ], 
    "rhythmic": "霓裳中序第一"
  }, 
  {
    "author": "應法孫", 
    "paragraphs": [
      "宿霧樓臺溼。", 
      "曉清初、花明柳潤，燕飛鶯集。", 
      "舊約重來歌舞地，留得豔香嬌色。", 
      "又夢草、東風吹碧。", 
      "午困騰騰春欲醉，對文楸、玉子無心拾。", 
      "看蝶舞，傍花立。", 
      "酒痕未醒愁先入。", 
      "記年時、翠樓寒淺，寶笙慵吸。", 
      "想駐馬河橋分別，恨輕竹風帆煙笠。", 
      "早塵暗、華堂簾隙。", 
      "倚盡黃昏人獨自，望江南迴雁歸雲急。", 
      "憑付與，錦箋墨。"
    ], 
    "rhythmic": "賀新郎"
  }, 
  {
    "author": "王億之", 
    "paragraphs": [
      "雙槳敲冰，低篷護冷，扁舟曉渡西泠。", 
      "回首吳山，微茫遙帶重城。", 
      "堤邊幾樹垂楊柳，早嫩黃、搖動春情。", 
      "問孤鴻，何處飛來，共喚飄零。", 
      "輕帆初落沙洲暝，漸潮痕雨漬，面色風皴。", 
      "旅思羈愁，偏能老大行人。", 
      "姮娥不管征途苦，甚夜深、盡照孤衾。", 
      "想玉樓，猶憑欄干，爲我銷凝。"
    ], 
    "rhythmic": "高陽臺"
  }, 
  {
    "author": "王茂孫", 
    "paragraphs": [
      "遲日烘晴，輕煙縷晝，瑣窗雕戶慵開。", 
      "人獨春閒，金猊暖透蘭煤。", 
      "山屏緩倚珊瑚畔，任翠陰、移過瑤階。", 
      "悄無聲，彩翅翩翩，何處飛來。", 
      "片時千里江南路，被東風誤引，還近陽臺。", 
      "膩雨嬌雲，多情恰喜徘徊。", 
      "無端枝上啼鳩喚，便等閒、孤枕驚回。", 
      "惡情懷，一院楊花，一徑蒼苔。"
    ], 
    "rhythmic": "高陽臺"
  }, 
  {
    "author": "王茂孫", 
    "paragraphs": [
      "折斷煙痕，翠蓬初離鴛鴦浦。", 
      "玉纖相妒。", 
      "翻被專房誤。", 
      "乍脫青衣，猶著輕羅護。", 
      "多情處。", 
      "芳心一縷。", 
      "都爲相思苦。"
    ], 
    "rhythmic": "點絳脣"
  }, 
  {
    "author": "朱孫", 
    "paragraphs": [
      "春雲做冷春知未。", 
      "春愁在、碎雨敲花聲裏。", 
      "海燕已尋蹤，到畫溪沙際。", 
      "院落鞦韆楊柳外。", 
      "待天氣、十分晴霽。", 
      "春市。", 
      "又青帘巷陌，紅芳歌吹。", 
      "須這處處東風，又何妨對此，籠香覓醉。", 
      "曲盡索餘情，奈夜航催離。", 
      "夢滿冰衾身似寄。", 
      "算幾度、吳鄉煙水。", 
      "無寐。", 
      "試明朝說與，西園桃李。"
    ], 
    "rhythmic": "真珠簾"
  }, 
  {
    "author": "鄭鬥煥", 
    "paragraphs": [
      "乳鴨池塘，晴波漾綠鱗鱗。", 
      "宿藕根香，夏來生意還新。", 
      "蚨錢小、鈿花貼翠，相間萍星。", 
      "一番雨過，一番暗展圓青。", 
      "魚戲龜遊，看來猶未勝情。", 
      "因憶年時，垂釣曾約輕盈。", 
      "玉人何處，關情是、半卷芳心。", 
      "簾風一棹，鴛鴦催起歌聲。"
    ], 
    "rhythmic": "新荷葉"
  }, 
  {
    "author": "蜀中妓", 
    "paragraphs": [
      "欲寄意、渾無所有。", 
      "折盡市橋官柳。", 
      "看君著上征衫，又相將，放船楚江口。", 
      "後會不知何日又。", 
      "是男兒、休要鎮長相守。", 
      "苟富貴、無相忘，若相忘，有如此酒。"
    ], 
    "rhythmic": "市橋柳"
  }, 
  {
    "author": "周容", 
    "paragraphs": [
      "謝了梅花恨不禁。", 
      "小樓羞獨倚，暮雲平。", 
      "夕陽微放柳梢明。", 
      "東風冷，眉岫翠寒生。", 
      "無限遠山青。", 
      "重重遮不斷，舊離情。", 
      "傷春還上去年心。", 
      "怎禁得，時節又燒燈。"
    ], 
    "rhythmic": "小重山"
  }, 
  {
    "author": "張涅", 
    "paragraphs": [
      "一番風，連夜雨。", 
      "收拾做春暮。", 
      "豔冷香銷，鶯燕慘無語。", 
      "曉來綠水橋邊，青門陌上，不忍見、落紅無數。", 
      "怎分付。", 
      "獨倚紅藥欄邊，傷春甚情緒。", 
      "若取留春，欲去去何處。", 
      "也知春亦多情，依依欲住。", 
      "子規道、不如歸去。"
    ], 
    "rhythmic": "祝英臺近"
  }, 
  {
    "author": "周密", 
    "paragraphs": [
      "恰芳菲夢醒，漾殘月、轉湘簾。", 
      "正翠崦收鍾，彤墀放仗，臺榭輕煙。", 
      "東園。", 
      "夜遊乍散，聽金壺、逗曉歇花籤。", 
      "宮柳微開露眼，小鶯寂妒春眠。", 
      "冰奩。", 
      "黛淺紅鮮。", 
      "臨曉鑑、競晨妍。", 
      "怕誤卻佳期，宿妝旋整，忙上雕軿。", 
      "都緣探芳起早，看堤邊、早有已開船。", 
      "薇帳殘香淚蠟，有人病酒懨懨。"
    ], 
    "rhythmic": "木蘭花慢"
  }, 
  {
    "author": "周密", 
    "paragraphs": [
      "碧霄澄暮靄，引瓊駕、碾秋光。", 
      "看翠闋風高，珠樓夜午，誰搗玄霜。", 
      "滄茫。", 
      "玉田萬頃，趁仙查、咫尺接天潢。", 
      "彷佛凌波步影，露濃佩冷衣涼。", 
      "明璫。", 
      "淨洗新妝。", 
      "隨皓彩、過西廂。", 
      "正霧衣香潤，雲鬟紺溼，私語相將。", 
      "鴛鴦。", 
      "誤驚夢曉，掠芙蓉、度影入銀塘。", 
      "十二欄干佇立，鳳簫怨徹清商。"
    ], 
    "rhythmic": "木蘭花慢"
  }, 
  {
    "author": "周密", 
    "paragraphs": [
      "覓梅花信息，擁吟袖、暮鞭寒。", 
      "自放鶴人歸，月香水影，詩冷孤山。", 
      "等閒。", 
      "冸寒睍暖，看融城、御水到人間。", 
      "瓦隴竹根更好，柳邊小駐遊鞍。", 
      "琅玕。", 
      "半倚雲灣。", 
      "孤棹晚、載詩還。", 
      "是醉魂醒處，畫橋第二，奩月初三。", 
      "東闌。", 
      "有人步玉，怪冰泥、沁溼錦鵷斑。", 
      "還見晴波漲綠，謝池夢草相關。"
    ], 
    "rhythmic": "木蘭花慢"
  }, 
  {
    "author": "周密", 
    "paragraphs": [
      "塔輪分斷雨，倒霞影、漾新晴。", 
      "看滿鑑春紅，輕橈佔岸，疊鼓收聲。", 
      "簾旌。", 
      "半鉤待燕，料香濃、徑遠趲蜂程。", 
      "芳陌人扶醉玉，路旁懶拾遺簪。", 
      "郊坰。", 
      "未厭遊情。", 
      "雲暮合、謾消凝。", 
      "想罷歌停舞，煙花露柳，都付棲鶯。", 
      "重闉。", 
      "已催鳳鑰，正鈿車、繡勒入爭門。", 
      "銀燭擎花夜暖，禁街淡月黃昏。"
    ], 
    "rhythmic": "木蘭花慢"
  }, 
  {
    "author": "周密", 
    "paragraphs": [
      "軟塵飛不到，過微雨、錦機張。", 
      "正蔭綠池幽，交枝徑窄，臨水追涼。", 
      "宮妝。", 
      "蓋羅障暑，泛青蘋、亂舞五雲裳。", 
      "迷眼紅綃絳彩，翠深偷見鴛鴦。", 
      "湖光。", 
      "兩岸瀟湘。", 
      "風薦爽、扇搖香。", 
      "算惱人偏是，縈絲露藕，連理秋房。", 
      "涉江。", 
      "採芳舊恨，怕紅衣、夜冷落橫塘。", 
      "折得荷花忘卻，棹歌唱入斜陽。"
    ], 
    "rhythmic": "木蘭花慢"
  }, 
  {
    "author": "周密", 
    "paragraphs": [
      "六橋春浪暖，漲桃雨、鱖初肥。", 
      "正短棹輕蓑，牽筒荇帶，縈網蓴絲。", 
      "依稀。", 
      "岸紅溯遠，漾仙舟、誤入武陵溪。", 
      "何處金刀膾玉，畫船傍柳頻催。", 
      "芳堤。", 
      "漸滿斜暉。", 
      "舟葉亂、浪花飛。", 
      "聽暮榔聲合，鷗沈暗渚，鷺起煙磯。", 
      "忘機。", 
      "夜深浪靜，任煙寒、自載月明歸。", 
      "三十六鱗過卻，素箋不寄相思。"
    ], 
    "rhythmic": "木蘭花慢"
  }, 
  {
    "author": "周密", 
    "paragraphs": [
      "疏鐘敲暝色，正遠樹、綠愔愔。", 
      "看渡水僧歸，投林鳥聚，煙冷秋屏。", 
      "孤雲。", 
      "漸沈雁影，尚殘簫、倦鼓別遊人。", 
      "宮柳棲鴉未穩，露梢已掛疏星。", 
      "重城。", 
      "禁鼓催更。", 
      "羅袖怯、暮寒輕。", 
      "想綺疏空掩，鸞綃翳錦，魚鑰收銀。", 
      "蘭燈。", 
      "伴人夜語，怕香消、漏永著溫存。", 
      "猶憶迴廊待月，畫闌倚遍桐陰。"
    ], 
    "rhythmic": "木蘭花慢"
  }, 
  {
    "author": "周密", 
    "paragraphs": [
      "晴空搖翠浪，晝禽靜、霽煙收。", 
      "聽暗柳啼鶯，新簧弄巧，如度秦謳。", 
      "誰紬。", 
      "翠絲萬縷，颺金梭、宛轉織芳愁。", 
      "風嫋餘音甚處，絮花三月宮溝。", 
      "扁舟。", 
      "纜系輕柔。", 
      "沙路遠、倦追遊。", 
      "望斷橋斜日，蠻腰競舞，蘇小牆頭。", 
      "偏憂。", 
      "杜鵑喚去，鎮綿蠻、竟日挽春留。", 
      "啼覺瓊疏午夢，翠丸驚度西樓。"
    ], 
    "rhythmic": "木蘭花慢"
  }, 
  {
    "author": "周密", 
    "paragraphs": [
      "遊船人散後，正蟾影、印寒湫。", 
      "看冷沁鮫眠，清宜兔浴，皓彩輕浮。", 
      "扁舟。", 
      "泛天鏡裏，溯流光、澄碧浸明眸。", 
      "棲鷺空驚碧草，素鱗遠避金鉤。", 
      "臨流。", 
      "萬象涵秋。", 
      "懷渺渺、水悠悠。", 
      "念漢皋遺佩，湘波步襪，空想仙遊。", 
      "風收。", 
      "翠奩乍啓，度飛星、倒影入芳洲。", 
      "瑤瑟誰彈古怨，渚宮夜舞潛虯。"
    ], 
    "rhythmic": "木蘭花慢"
  }, 
  {
    "author": "周密", 
    "paragraphs": [
      "碧尖相對處，向煙外、挹遙岑。", 
      "記舞鷲啼猿，天香桂子，曾去幽尋。", 
      "輕陰。", 
      "易晴易雨，看南峯、淡日北峯雲。", 
      "雙塔秋擎露冷，亂鍾曉送霜清。", 
      "登臨。", 
      "望眼增明。", 
      "沙路白、海門青。", 
      "正地幽天迥，水鳴山籟，風奏鬆琴。", 
      "虛楹。", 
      "半空聚遠，倚欄干、暮色與雲平。", 
      "明月千巖夜午，溯風跨鶴吹笙。"
    ], 
    "rhythmic": "木蘭花慢"
  }, 
  {
    "author": "周密", 
    "paragraphs": [
      "商，西風只在垂楊外。"
    ], 
    "rhythmic": "失調名"
  }, 
  {
    "author": "周密", 
    "paragraphs": [
      "新雨洗晴空。", 
      "碧淺眉峯。", 
      "翠樓西畔畫橋東。", 
      "柳線嫩黃才半染，眼眼東風。", 
      "繡戶掩芙蓉。", 
      "帳減香筒。", 
      "遠煙輕靄弄春容。", 
      "雁雁又歸鶯未到，誰寄愁紅。"
    ], 
    "rhythmic": "浪淘沙"
  }, 
  {
    "author": "周密", 
    "paragraphs": [
      "幾點紅香入玉壺。", 
      "幾枝紅影上金鋪。", 
      "晝長人困鬥樗蒱。", 
      "花徑日遲蜂課蜜，杏樑風軟燕調雛。", 
      "荼䕷開了有春無。"
    ], 
    "rhythmic": "浣溪沙"
  }, 
  {
    "author": "周密", 
    "paragraphs": [
      "波影搖花碎錦鋪。", 
      "竹風清泛玉扶疏。", 
      "畫屏紋枕小紗幮。", 
      "合色麝囊分翠繡，夾羅螢扇縷金書。", 
      "十分涼意淡妝梳。"
    ], 
    "rhythmic": "浣溪沙"
  }, 
  {
    "author": "周密", 
    "paragraphs": [
      "淺色初栽試暖衣。", 
      "畫簾斜日看花飛。", 
      "柳搖蛾綠妒春眉。", 
      "象局懶拈雙陸子，寶弦愁按十三徽。", 
      "試憑新燕問歸期。"
    ], 
    "rhythmic": "浣溪沙"
  }, 
  {
    "author": "周密", 
    "paragraphs": [
      "草夢初回，柳眠未起，新陰才試花訊。", 
      "雛鴛迎曉偎香，小蝶舞晴弄影。", 
      "飛梭庭院，早已覺、日遲人靜。", 
      "畫簾輕、不隔春寒，旋減酒紅香暈。", 
      "吟欲就、遠煙催暝。", 
      "人慾醉、晚風吹醒。", 
      "瘦肌羞怯金寬，笑靨暖融粉沁。", 
      "珠歌緩引。", 
      "更巧試、杏妝梅鬢。", 
      "怕等閒、虛度芳期，老卻翠嬌紅嫩。"
    ], 
    "rhythmic": "東風第一枝"
  }, 
  {
    "author": "周密", 
    "paragraphs": [
      "香迎曉白。", 
      "看煙佩霞綃，弄妝金谷。", 
      "倦倚畫闌，無語情深嬌足。", 
      "雲擁瑤房翠暖，繡帳卷、東風傾國。", 
      "半捻愁紅，念舊遊、凝佇蘭翹，瑞鸞低舞庭綠。", 
      "猶想沈香亭北。", 
      "人醉裏，芳筆曾題新曲。", 
      "自翦露痕，移取春歸華屋。", 
      "絲障銀屏靜掩，悄未許、鶯窺蝶宿。", 
      "絳蠟良宵，酒半闌、重繞鴛機，醉靨爭妍紅玉。"
    ], 
    "rhythmic": "楚宮春・楚宮春慢"
  }, 
  {
    "author": "周密", 
    "paragraphs": [
      "嬌綠迷雲，倦紅顰曉，嫩晴芳樹。", 
      "漸午陰、簾影移香，燕語夢迴，千點碧桃吹雨。", 
      "冷落錦宮人歸後，記前度蘭橈停翠浦。", 
      "憑欄久，謾凝想鳳翹，慵聽金縷。", 
      "留春問誰最苦。", 
      "奈花自無言鶯自語。", 
      "對畫樓殘照，東風吹遠，天涯何許。", 
      "怕折露條愁輕別，更煙暝長亭聽杜宇。", 
      "垂楊晚，但羅袖、暗沾飛絮。"
    ], 
    "rhythmic": "大聖樂"
  }, 
  {
    "author": "周密", 
    "paragraphs": [
      "冰溪空歲晚，蒼茫雁影，淺水落寒沙。", 
      "那回乘夜興，雲雪孤舟，曾訪故人家。", 
      "千林未綠，芳信暖、玉照霜華。", 
      "共憑高，聯詩喚酒，暝色奪昏鴉。", 
      "堪嗟。", 
      "澌鳴玉佩，山護雲衣，又扁舟東下。", 
      "想故園、天寒倚竹，袖薄籠紗。", 
      "詩筒已是經年別，早暖律、春動香葭。", 
      "愁寄遠，溪邊自折梅花。"
    ], 
    "rhythmic": "三犯渡江雲・渡江雲"
  }, 
  {
    "author": "周密", 
    "paragraphs": [
      "暖消蕙雪，漸水紋漾錦，雲淡波溶。", 
      "岸香弄蕊，新枝輕嫋條風。", 
      "次第燕歸將近，愛柳眉、桃靨煙濃。", 
      "鴛徑小，芳屏聚蝶，翠渚飄鴻。", 
      "六橋舊情如夢，記扇底宮眉，花下游驄。", 
      "選歌試舞，連宵戀醉珍叢。", 
      "怕裏早鶯啼醒，問杏鈿、誰點愁紅。", 
      "心事悄，春嬌又入翠峯。"
    ], 
    "rhythmic": "露華"
  }, 
  {
    "author": "周密", 
    "paragraphs": [
      "流蘇靜掩羅屏小。", 
      "春夢苦無分曉。", 
      "一縷舊情誰表。", 
      "暗逐餘響嫋。", 
      "相思謾寄流紅杳。", 
      "人瘦花枝多少。", 
      "郎馬未歸春老。", 
      "空怨王孫草。"
    ], 
    "rhythmic": "桃源憶故人"
  }, 
  {
    "author": "周密", 
    "paragraphs": [
      "絲雨織鶯梭。", 
      "浮錢點細荷。", 
      "燕風輕、庭宇正清和。", 
      "苔面唾茸堆繡徑，春去也、奈春何。", 
      "宮柳老青娥。", 
      "題紅隔翠波。", 
      "扇鸞孤、塵暗合歡羅。", 
      "門外綠陰深似海，應未比、舊愁多。"
    ], 
    "rhythmic": "糖多令・唐多令"
  }, 
  {
    "author": "周密", 
    "paragraphs": [
      "波影暖浮玉甃，柳陰深鎖金鋪。", 
      "湘桃花褪燕調雛。", 
      "又是一番春暮。", 
      "碧柱情深鳳怨，雲屏夢淺鶯呼。", 
      "繡窗人倦冷薰壚。", 
      "簾影搖花亭午。"
    ], 
    "rhythmic": "西江月"
  }, 
  {
    "author": "周密", 
    "paragraphs": [
      "霜風漸入龍香被。", 
      "夜寒微澀宮壺水。", 
      "滴滴是愁聲。", 
      "聲聲滴到明。", 
      "夢魂隨雁去。", 
      "飛到顰眉處。", 
      "雁已過西樓。", 
      "又還和夢愁。"
    ], 
    "rhythmic": "菩薩蠻"
  }, 
  {
    "author": "周密", 
    "paragraphs": [
      "楚江湄，湘娥乍見，無言灑清淚。", 
      "淡然春意。", 
      "空獨倚東風，芳思誰寄。", 
      "凌波路冷秋無際。", 
      "香雲隨步起。", 
      "謾記得，漢宮仙掌，亭亭明月底。", 
      "冰弦寫怨更多情，騷人恨，枉賦芳蘭幽芷。", 
      "春思遠，誰歎賞、國香風味。", 
      "相將共、歲寒伴侶。", 
      "小窗淨、沈煙燻翠袂。", 
      "幽夢覺，涓涓清露，一枝燈影裏。"
    ], 
    "rhythmic": "繡鸞鳳花犯・花犯", 
    "tags": [
      "宋詞三百首"
    ]
  }, 
  {
    "author": "周密", 
    "paragraphs": [
      "綵勝宜春，翠盤消夜，客裏暗驚時候。", 
      "翦燕心情，呼盧笑語，景物總成懷舊。", 
      "愁鬢妒垂楊，怪稚眼、漸濃如豆。", 
      "儘教寬盡春衫，畢竟爲誰消瘦。", 
      "梅浪半空如繡。", 
      "便管領芳菲，忍孤詩酒。", 
      "映燭佔花，臨窗卜鏡，還念嫩寒宮袖。", 
      "簫鼓動春城，競點綴、玉梅金柳。", 
      "廝句元宵，燈前共誰攜手。"
    ], 
    "rhythmic": "探春慢"
  }, 
  {
    "author": "周密", 
    "paragraphs": [
      "朱鈿寶玦。", 
      "天上飛瓊，比人間春別。", 
      "江南江北，曾未見，謾擬梨雲梅雪。", 
      "淮山春晚，問誰識、芳心高潔。", 
      "消幾番、花落花開，老了玉關豪傑。", 
      "金壺翦送瓊枝，看一騎紅塵，香度瑤闕。", 
      "韶華正好，應自喜、初識長安蜂蝶。", 
      "杜郎老矣，想舊事、花須能說。", 
      "記少年，一夢揚州，二十四橋明月。"
    ], 
    "rhythmic": "瑤花慢", 
    "tags": [
      "宋詞三百首"
    ]
  }, 
  {
    "author": "周密", 
    "paragraphs": [
      "煙水闊。", 
      "高林弄殘照，晚蜩悽切。", 
      "碧砧度韻，銀牀飄葉。", 
      "衣溼桐陰露冷，採涼花、時賦秋雪。", 
      "嘆輕別。", 
      "一襟幽事，砌蛩能說。", 
      "客思吟商還怯。", 
      "怨歌長、瓊壺暗缺。", 
      "翠扇恩疏，紅衣香褪，翻成消歇。", 
      "玉骨西風，恨最恨、閒卻新涼時節。", 
      "楚簫咽。", 
      "誰倚西樓淡月。"
    ], 
    "rhythmic": "玉京秋", 
    "tags": [
      "宋詞三百首"
    ]
  }, 
  {
    "author": "周密", 
    "paragraphs": [
      "燕子時時度翠簾。", 
      "柳寒猶未褪香綿。", 
      "落花門巷家家雨，新火樓臺處處煙。", 
      "情默默，恨懨懨。", 
      "東風吹動畫鞦韆。", 
      "拆桐開盡鶯聲老，無奈春何只醉眠。"
    ], 
    "rhythmic": "鷓鴣天"
  }, 
  {
    "author": "周密", 
    "paragraphs": [
      "蛩老無聲深夜靜。", 
      "新霜桀、一簾燈影。", 
      "妒夢鴻高，烘愁月淺，縈亂恨絲難整。", 
      "笙字嬌娥誰爲靚。", 
      "香襟冷、怕看妝印。", 
      "繡閣藏春，海棠偷暖，還似去年風景。"
    ], 
    "rhythmic": "夜行船"
  }, 
  {
    "author": "周密", 
    "paragraphs": [
      "采綠鴛鴦浦，畫舸水北雲西。", 
      "槐薰入扇，柳陰浮槳，花露侵詩。", 
      "點塵飛不到，冰壺裏、紺霞淺壓玻璃。", 
      "想明璫、凌波遠，依依心事寄誰。", 
      "移棹艤空明，蘋風度、瓊絲霜管清脆。", 
      "咫尺挹幽香，悵岸隔紅衣。", 
      "對滄洲、心與鷗閒，吟情渺、蓮葉共分題。", 
      "停杯久，涼月漸生，煙合翠微。"
    ], 
    "rhythmic": "采綠吟"
  }, 
  {
    "author": "周密", 
    "paragraphs": [
      "晴絲罥蝶，暖蜜酣蜂，重檐卷春寂寂。", 
      "雨萼煙梢，壓闌干、花雨染衣紅溼。", 
      "金鞍誤約，空極目、天涯草色。", 
      "閬苑玉簫人去後，惟有鶯知得。", 
      "餘寒猶掩翠戶，樑燕乍歸，芳信未端的。", 
      "淺薄東風，莫因循、輕把杏鈿狼藉。", 
      "塵侵錦瑟。", 
      "殘日綠窗春夢窄。", 
      "睡起折花無意緒，斜倚鞦韆立。"
    ], 
    "rhythmic": "解語花"
  }, 
  {
    "author": "周密", 
    "paragraphs": [
      "楚苑東風外，颺暖絲情絮，春思如織。", 
      "燕約鶯期，惱芳情偏在，翠深紅隙。", 
      "漠漠香塵隔。", 
      "沸十里、亂弦叢笛。", 
      "看畫船，盡入西泠，閒卻半湖春色。", 
      "柳陌。", 
      "新煙凝碧。", 
      "映簾底宮眉，堤上游勒。", 
      "輕暝籠寒，怕梨雲夢冷，杏香愁冪。", 
      "歌管酬寒食。", 
      "奈蝶怨、良宵岑寂。", 
      "正滿湖、碎月搖花，怎生去得。"
    ], 
    "rhythmic": "曲遊春", 
    "tags": [
      "宋詞三百首"
    ]
  }, 
  {
    "author": "周密", 
    "paragraphs": [
      "虹雨黴風，翠縈蘋渚，錦翻葵徑。", 
      "正小亭、曲沼幽深，簟枕夢迴，苔色槐陰清潤。", 
      "暗憶蘭湯初洗玉，襯碧霧籠綃垂蕙領。", 
      "輕妝了，嫋涼花絳縷，香滿鸞鏡。", 
      "人閒午遲漏永。", 
      "看雙燕將雛穿藻井。", 
      "喜玉壺無暑，涼涵荷氣，波搖簾影。", 
      "畫舸西湖渾如舊，又菰冷蒲香驚夢醒。", 
      "歸舟晚，聽誰家、紫簫聲近。"
    ], 
    "rhythmic": "大聖樂", 
    "tags": [
      "西湖"
    ]
  }, 
  {
    "author": "周密", 
    "paragraphs": [
      "巖霏逗綠。", 
      "又涼入小山，千樹幽馥。", 
      "仙影懸霜粲夜，楚宮六六。", 
      "明霞洞窅珊瑚冷，對清商、吟思堪掬。", 
      "麝痕微沁，蜂黃淺約，數枝秋足。", 
      "別有雕闌翠屋。", 
      "任滿帽珠塵，拼醉香玉。", 
      "瘦倚西風，誰見露侵肌粟。", 
      "好秋能幾花前笑，繞涼雲、重喚銀燭。", 
      "寶瓶空曉，珍叢怨月，夢迴金谷。"
    ], 
    "rhythmic": "桂枝香"
  }, 
  {
    "author": "周密", 
    "paragraphs": [
      "瑞雲盤翠侵妝額。", 
      "眉柳嫩、不禁愁積。", 
      "返魂誰染東風筆。", 
      "寫出郢中春色。", 
      "人去後、垂楊自碧。", 
      "歌舞夢、欲尋無跡。", 
      "愁隨兩槳江南北。", 
      "日暮石城風急。"
    ], 
    "rhythmic": "杏花天"
  }, 
  {
    "author": "周密", 
    "paragraphs": [
      "漢宮乍出慵梳掠。", 
      "關月冷、玉沙飛幕。", 
      "龍香撥重春蔥弱。", 
      "一曲哀弦謾託。", 
      "君恩厚、空憐命薄。", 
      "青冢遠、幾番花落。", 
      "丹青自是難描摸。", 
      "不是當時畫錯。"
    ], 
    "rhythmic": "杏花天"
  }, 
  {
    "author": "周密", 
    "paragraphs": [
      "桂影滿空庭。", 
      "愁更廿五聲。", 
      "一聲聲、都是消凝。", 
      "新雁舊蛩相應和。", 
      "禁不過、冷清清。", 
      "酒與夢俱醒。", 
      "病因愁做成。", 
      "展紅綃、猶有餘馨。", 
      "暗想芙蓉城下路，花可可、霧冥冥。"
    ], 
    "rhythmic": "南樓令・唐多令"
  }, 
  {
    "author": "周密", 
    "paragraphs": [
      "敧沈聽西風。", 
      "蛩階月正中。", 
      "弄秋聲、金井孤桐。", 
      "閒省十年吳下路，船幾度、系江楓。", 
      "輦路又迎逢。", 
      "秋如歸興濃。", 
      "嘆淹留、還見新冬。", 
      "湖外霜林秋似錦，一片片、忍題紅。"
    ], 
    "rhythmic": "南樓令・唐多令"
  }, 
  {
    "author": "周密", 
    "paragraphs": [
      "重到西冷，記芳園載酒，畫船橫笛。", 
      "水曲芙蓉，渚邊鷗鷺，依依似曾相識。", 
      "年芳易失。", 
      "段橋幾換垂楊色。", 
      "謾自惜。", 
      "愁損庾郎，霜點鬢華白。", 
      "殘蛩露草，怨蝶寒花，轉眼西風，又成陳跡。", 
      "嘆如今、才消量減，尊前孤負醉吟筆。", 
      "欲寄遠情秋水隔。", 
      "舊遊空在，憑高望極斜陽，亂山浮紫，暮雲凝碧。"
    ], 
    "rhythmic": "秋霽"
  }, 
  {
    "author": "周密", 
    "paragraphs": [
      "宮檐融暖晨妝懶。", 
      "輕霞未勻酥臉。", 
      "倚竹嬌顰，臨流瘦影，依約尊前重見。", 
      "盈盈笑靨。", 
      "映珠絡玲瓏，翠綃蔥茜。", 
      "夢入羅浮，滿衣清露暗香染。", 
      "東風千樹易老，怕紅顏旋減，芳意偷變。", 
      "贈遠天寒，吟香夜永，多少江南新怨。", 
      "瓊疏靜掩。", 
      "任翦雪栽雲，競誇輕豔。", 
      "畫角黃昏，夢隨春共遠。"
    ], 
    "rhythmic": "齊天樂"
  }, 
  {
    "author": "周密", 
    "paragraphs": [
      "念芳鈿委路，粉浪翻空，誰補春痕。", 
      "佇立傷心事，記宮檐點鬢，候館沾襟。", 
      "東君護香情薄，不管徑雲深。", 
      "嘆金谷樓危，避風臺淺，消瘦飛瓊。", 
      "梨雲已成夢，謾蝶恨淒涼，人怨黃昏。", 
      "拈殘枝重嗅，似徐娘雖老，猶有風情。", 
      "不禁許多芳思，青子漸成陰。", 
      "怕酒醒歌闌，空庭夜月羌管清。"
    ], 
    "rhythmic": "憶舊遊"
  }, 
  {
    "author": "周密", 
    "paragraphs": [
      "碧淡春姿，柳眠醒、似怯朝來酥雨。", 
      "芳程乍數。", 
      "喚起探花情緒。", 
      "東風尚淺，甚先有、翠嬌紅嫵。", 
      "應自把、羅綺圍春，佔得畫屏春聚。", 
      "留連繡叢深處。", 
      "愛歌雲嫋嫋，低隨香縷。", 
      "瓊窗夜暖，試與細評新譜。", 
      "妝梅媚晚，料無那、弄顰佯妒。", 
      "還怕裏、簾外籠鶯，笑人醉語。"
    ], 
    "rhythmic": "一枝春"
  }, 
  {
    "author": "周密", 
    "paragraphs": [
      "簾影移陰，杏香寒、乍溼西園絲雨。", 
      "芳期暗數。", 
      "又是去年心緒。", 
      "金花謾翦，倩誰畫、舊時眉嫵。", 
      "空自想、楊柳風流，淚滴軟綃紅聚。", 
      "羅窗那回歌處。", 
      "嘆庭花倦舞，香消衣縷。", 
      "樓空燕冷，碎錦懶尋塵譜。", 
      "麼弦謾賦，記曾是、倚嬌成妒。", 
      "深院悄，閒掩梨花，倩鶯寄語。"
    ], 
    "rhythmic": "一枝春"
  }, 
  {
    "author": "周密", 
    "paragraphs": [
      "雪霽寒輕，興來載酒移吟艇。", 
      "玉田千頃。", 
      "橋外詩情迥。", 
      "重到孤山，往事何愁醒。", 
      "東風緊。", 
      "水邊疏影。", 
      "誰念梅花冷。"
    ], 
    "rhythmic": "點絳脣"
  }, 
  {
    "author": "周密", 
    "paragraphs": [
      "粉黃衣薄沾麝塵。", 
      "作南華、春夢乍醒。", 
      "活計一生花裏，恨曉房、香露正深。", 
      "芳蹊有恨時時見，趁遊絲、高下弄晴。", 
      "生怕被春歸了，趕飛紅、穿度柳陰。"
    ], 
    "rhythmic": "戀繡衾"
  }, 
  {
    "author": "周密", 
    "paragraphs": [
      "玉肌多病怯殘春。", 
      "瘦棱棱。", 
      "睡騰騰。", 
      "清楚衣裳，不受一塵侵。", 
      "香冷翠屏春意靚，明月淡、曉風輕。", 
      "樓中燕子夢中雲。", 
      "似多情。", 
      "似無情。", 
      "酒醒歌闌，誰爲喚真真。", 
      "盡日瑣窗人不到，鶯意懶，蝶愁深。"
    ], 
    "rhythmic": "江城子"
  }, 
  {
    "author": "周密", 
    "paragraphs": [
      "玉立照新妝，翠蓋亭亭，凌波步秋綺。", 
      "真色生香，明璫搖淡月，舞袖斜倚。", 
      "耿耿芳心，奈千縷、情思縈繫。", 
      "恨開遲、不嫁東風，顰怨嬌蕊。", 
      "花底謾卜幽期，素手採珠房，粉豔初退。", 
      "雨溼鉛腮，碧雲深、暗聚軟綃清淚。", 
      "訪藕尋蓮，楚江遠、相思誰寄。", 
      "棹歌回，衣露滿身花氣。"
    ], 
    "rhythmic": "綠蓋舞風輕・綠盡舞風輕"
  }, 
  {
    "author": "周密", 
    "paragraphs": [
      "波暖塵香，正嫩日輕陰，搖盪清晝。", 
      "幾日新晴，初展綺枰紋繡。", 
      "年少忍負韶華，盡占斷、豔歌芳酒。", 
      "看翠簾、蝶舞蜂喧，催趁禁菸時候。", 
      "杏腮紅透梅鈿皺。", 
      "燕將歸、海棠廝句。", 
      "尋芳較晚，東風約、還在劉郎後。", 
      "憑問柳陌舊鶯，人比似、垂楊誰瘦。", 
      "倚畫闌無語，春恨遠、頻回首。"
    ], 
    "rhythmic": "玲瓏四犯"
  }, 
  {
    "author": "周密", 
    "paragraphs": [
      "花不定。", 
      "燕尾翦開紅影。", 
      "幾點露香蜂趕趁。", 
      "日遲簾幕靜。", 
      "試把翠蛾輕暈。", 
      "愁滿寶臺鸞鏡。", 
      "屈指一春將次盡。", 
      "歸期猶未穩。"
    ], 
    "rhythmic": "謁金門"
  }, 
  {
    "author": "周密", 
    "paragraphs": [
      "飛絲半溼惹歸雲。", 
      "愁裏又聞鶯。", 
      "淡月鞦韆，落花庭院，幾度黃昏。", 
      "十年一夢揚州路，空有少年心。", 
      "不分不曉，懨懨默默，一段傷春。"
    ], 
    "rhythmic": "眼兒媚"
  }, 
  {
    "author": "周密", 
    "paragraphs": [
      "膩葉陰清，孤花香冷，迤邐芳洲春換。", 
      "薄酒孤吟，悵相如遊倦。", 
      "想人在、絮幕香簾凝望，誤忍幾許，煙檣風幔。", 
      "芳草天涯，負華堂雙燕。", 
      "記簫聲、淡月梨花院。", 
      "砑箋紅、謾寫東風怨。", 
      "一夜落月啼鵑，喚四橋吟纜。", 
      "蕩歸心、已過江南岸。", 
      "清宵夢、遠逐飛花亂。", 
      "幾千萬縷垂楊，翦春愁不斷。"
    ], 
    "rhythmic": "拜星月慢"
  }, 
  {
    "author": "周密", 
    "paragraphs": [
      "秋水浸芙蓉，清曉綺窗臨鏡。", 
      "柳弱不勝愁重，染蘭膏微沁。", 
      "下階笑折紫玫瑰，蜂蝶撲雲鬢。", 
      "回首見郎羞走，罥繡裙微褪。"
    ], 
    "rhythmic": "好事近"
  }, 
  {
    "author": "周密", 
    "paragraphs": [
      "記千竹、萬荷深處。", 
      "綠淨池臺，翠涼亭宇。", 
      "醉墨題香，閒簫橫玉盡吟趣。", 
      "勝流星聚。", 
      "知幾誦、燕臺句。", 
      "零落碧雲空，嘆轉眼、歲華如許。", 
      "凝佇。", 
      "望涓涓一水，夢到隔花窗戶。", 
      "十年舊事，盡消得、庾郎愁賦。", 
      "燕樓鶴表半飄零，算惟有、盟鷗堪語。", 
      "謾倚遍河橋，一片涼雲吹雨。"
    ], 
    "rhythmic": "長亭怨慢"
  }, 
  {
    "author": "周密", 
    "paragraphs": [
      "東風又入江南岸，年年漢宮春早。", 
      "寶屑無痕，生香有韻，消得何郎花惱。", 
      "孤山夢繞。", 
      "記路隔金沙，那回曾到。", 
      "夜月相思，翠尊誰共飲清醥。", 
      "天寒空念贈遠，水邊憑爲問，春得多少。", 
      "竹外凝情，牆陰照影，誰見嫣然一笑。", 
      "吟香未了。", 
      "怕玉管西樓，一聲霜曉。", 
      "花自多情，看花人自老。"
    ], 
    "rhythmic": "齊天樂"
  }, 
  {
    "author": "周密", 
    "paragraphs": [
      "酥雨烘晴，早柳盼顰嬌，蘭芽愁醒。", 
      "九街月淡，千門夜暖，十里寶光花影。", 
      "塵凝步襪，送豔笑、爭誇輕俊。", 
      "笙簫迎曉，翠幕卷、天香宮粉。", 
      "少年紫曲疏狂，絮花蹤跡，夜蛾心性。", 
      "戲叢圍錦，燈簾轉玉，拚卻舞勾歌引。", 
      "前歡謾省。", 
      "又輦路、東風吹鬢。", 
      "醺醺倚醉，任夜深春冷。"
    ], 
    "rhythmic": "月邊嬌"
  }, 
  {
    "author": "周密", 
    "paragraphs": [
      "老去閒情懶。", 
      "東風外、菲菲花絮零亂。", 
      "輕鷗漲綠，啼鵑暗碧，一春過半。", 
      "尋芳已是來遲，怕迤邐、華年暗換。", 
      "應悵恨、白雪歌空，秋霜鬢冷誰管。", 
      "憑闌自笑清狂，事隨花謝，愁與春遠。", 
      "持杯顧曲，登樓賦筆，杜郎才減。", 
      "前歡已隔殘照，但耿耿、臨高望眼。", 
      "溯流紅、一棹歸時，半蟾弄晚。"
    ], 
    "rhythmic": "宴清都"
  }, 
  {
    "author": "周密", 
    "paragraphs": [
      "瑤妃鸞影逗仙雲。", 
      "玉成痕。", 
      "麝成塵。", 
      "露冷鮫房，清淚霰珠零。", 
      "步繞羅浮歸路遠，楚江晚，賦宮斜，招斷魂。", 
      "酒醒。", 
      "夢醒。", 
      "惹新恨。", 
      "褪素妝，愁涴粉。", 
      "翠禽夜冷。", 
      "舞香惱、何遜多情。", 
      "委佩殘鈿，空想墜樓人。", 
      "欲挽湘裙無處覓，倩誰爲，寄江南，萬里春。"
    ], 
    "rhythmic": "梅花引"
  }, 
  {
    "author": "周密", 
    "paragraphs": [
      "翠屏圍晝錦。", 
      "正柳織煙綃，花易春鏡。", 
      "層闌幾回憑。", 
      "看六橋鶯曉，兩堤鷗暝。", 
      "晴嵐隱隱。", 
      "映金碧、樓臺遠近。", 
      "謾曾誇、萬幅丹青，畫筆畫應難盡。", 
      "那更。", 
      "波涵月彩，露裛蓮妝，水描梅影。", 
      "調朱弄粉，憑誰寫，四時景。", 
      "問玉奩西子，山眉波盼，多少濃施淺暈。", 
      "算何如、付與吟翁，緩評細品。"
    ], 
    "rhythmic": "瑞鶴仙"
  }, 
  {
    "author": "周密", 
    "paragraphs": [
      "雲葉千重，麝塵輕染金縷。", 
      "弄嬌風軟、霞綃舞。", 
      "花國選傾城，暖玉倚銀屏，綽約娉婷，淺素宮黃爭嫵。", 
      "生怕春知，金屋藏嬌深處。", 
      "蜂蝶尋芳無據。", 
      "醉眼迷花映紅霧。", 
      "修花譜。", 
      "翠毫夜溼天香露。"
    ], 
    "rhythmic": "倚風嬌近"
  }, 
  {
    "author": "周密", 
    "paragraphs": [
      "燭搖花，香嫋穗，獨自奈春冷。", 
      "過了收燈，纔始作花信。", 
      "無端雨外餘酲，鶯邊殘夢，又還動、惜芳心性。", 
      "忍重省。", 
      "幾多綠意紅情，吟箋倩誰整。", 
      "香減春衫，老卻舊荀令。", 
      "小樓深閉東風，曲屏斜倚，知他是、爲誰成病。"
    ], 
    "rhythmic": "祝英臺近"
  }, 
  {
    "author": "周密", 
    "paragraphs": [
      "芳草碧茸茸。", 
      "染恨無窮。", 
      "一春心事雨聲中。", 
      "窄索宮羅寒尚峭，閒倚熏籠。", 
      "猶記粉闌東。", 
      "同醉香叢。", 
      "金鞍何處驟驊驄。", 
      "嫋嫋綠窗殘夢斷，紅杏東風。"
    ], 
    "rhythmic": "浪淘沙"
  }, 
  {
    "author": "周密", 
    "paragraphs": [
      "不下竹簾怕燕瞋。", 
      "旋移芳檻引流鶯。", 
      "春光卻早又中分。", 
      "杏火無煙然綠暗，梨雲如雪冷清明。", 
      "冶遊天氣冶遊心。"
    ], 
    "rhythmic": "浣溪沙"
  }, 
  {
    "author": "周密", 
    "paragraphs": [
      "絲雨籠煙織晚晴。", 
      "睡餘春酒未全醒。", 
      "翠鈿輕脫隱香痕。", 
      "生怕柳綿縈舞蝶，戲拋梅彈打啼鶯。", 
      "最難消遣是殘春。"
    ], 
    "rhythmic": "浣溪沙"
  }, 
  {
    "author": "周密", 
    "paragraphs": [
      "清溪數點芙蓉雨，蘋飆泛涼吟艗。", 
      "洗玉空明，浮珠沆瀣，人靜籟沈波息。", 
      "仙潢咫尺。", 
      "想翠宇瓊樓，有人相憶。", 
      "天上人間，未知今夕是何夕。", 
      "此生此夜此景，自仙翁去後，清致誰識。", 
      "散發吟商，簪花弄水，誰伴涼宵橫笛。", 
      "流年暗惜。", 
      "怕一夕西風，井梧吹碧。", 
      "底事閒愁，醉歌浮大白。"
    ], 
    "rhythmic": "齊天樂"
  }, 
  {
    "author": "周密", 
    "paragraphs": [
      "又子規啼，荼䕷謝，寂寂春陰池閣。", 
      "羅窗人病酒，奈牡丹初放，晚風還惡。", 
      "燕燕歸遲，鶯鶯聲懶，閒罥鞦韆紅索。", 
      "三分春過二，尚剩寒猶凝，翠衣香薄。", 
      "傍鴛徑鸚籠，一池萍碎，半檐花落。", 
      "最憐春夢弱。", 
      "楚臺遠、空負朝雲約。", 
      "謾念想、清歌錦瑟，翠管瑤尊，幾回沈醉東園酌。", 
      "燕麥兔葵恨，倩誰訪、畫闌紅藥。", 
      "況多病、腰如削。", 
      "相如老去，賦筆吟箋閒卻。", 
      "此情怕人問著。"
    ], 
    "rhythmic": "大"
  }, 
  {
    "author": "周密", 
    "paragraphs": [
      "湘屏展翠疊。", 
      "恨入宮溝流怨葉。", 
      "釭冷金花暗結。", 
      "又雁影帶霜，蛩音悽月。", 
      "珠寬腕雪。", 
      "嘆錦箋、芳宇盈篋。", 
      "人何在，玉簫舊約，忍對素娥說。", 
      "愁切。", 
      "夜砧幽咽。", 
      "任帳底、沈煙漸滅。", 
      "紅蘭誰採贈別。", 
      "洛汜分綃，漢浦遺玦。", 
      "舞鸞光半缺。", 
      "最怕聽、離弦乍闋。", 
      "憑闌久，一庭香露，桂影弄棲蝶。"
    ], 
    "rhythmic": "霓裳中序第一"
  }, 
  {
    "author": "周密", 
    "paragraphs": [
      "紺玉波寬，碧雲亭小，苒苒水楓香細。", 
      "魚牽翠帶，燕掠紅衣，雨急萬荷喧睡。", 
      "臨檻自採瑤房，鉛粉沾襟，雪絲縈指。", 
      "喜嘶蟬樹遠，盟鷗鄉近，鏡奩光裏。", 
      "簾戶悄、竹色侵棋，槐影移漏，晝永簟花鋪水。", 
      "清眠乍足，晚浴初慵，瘦約楚裙尺二。", 
      "曲砌虛庭夜深，月透龜紗，涼生蟬翅。", 
      "看銀潢瀉露，金井啼鴉漸起。"
    ], 
    "rhythmic": "過秦樓"
  }, 
  {
    "author": "周密", 
    "paragraphs": [
      "瑤臺月冷，佩渚煙深，相逢共話淒涼。", 
      "曳雪牽雲，一般淡雅梳妝。", 
      "樊姬歲寒舊約，喜玉兒、不負蕭郎。", 
      "臨水鏡，看清鉛素靨，真態生香。", 
      "長記湘皋春曉，仙路迥，冰鈿翠帶交相。", 
      "滿引臺杯，休待怨笛吟商。", 
      "凌波又歸甚處，問蘭昌、何似唐昌。", 
      "春夢好，倩東風、留駐瑣窗。"
    ], 
    "rhythmic": "聲聲慢"
  }, 
  {
    "author": "周密", 
    "paragraphs": [
      "妝額黃輕，舞衣紅淺，西風又到人間。", 
      "小雨新霜，萍池蘚徑生寒。", 
      "輸它漢宮姊妹，粲星鈿、霞佩珊珊。", 
      "涼意早，正金盤露潔，翠蓋香殘。", 
      "三十六宮秋好，看扶疏仙影，伴月長閒。", 
      "寶絡風流，何如細蕊堪餐。", 
      "幽香未應便減，傲清霜、正自宜看。", 
      "吟思遠，負東籬、還賦小山。"
    ], 
    "rhythmic": "聲聲慢"
  }, 
  {
    "author": "周密", 
    "paragraphs": [
      "柳梢煙軟已璁瓏。", 
      "嬌眼試東風。", 
      "情思又逐青絲亂，剩寒輕、猶戀芳櫳。", 
      "筍玉新栽早燕，杏鈿時引晴蜂。", 
      "當時蘭柱系花驄。", 
      "人在小樓東。", 
      "鶯嬌戲索迎春句，愛露箋、新染香紅。", 
      "未信閒情便懶，探花拚醉瓊鍾。"
    ], 
    "rhythmic": "風入松"
  }, 
  {
    "author": "周密", 
    "paragraphs": [
      "柳色淡如秋。", 
      "蝶懶鶯羞。", 
      "十分春事九分休。", 
      "開盡楝花寒尚在，怕上簾鉤。", 
      "京洛少年遊。", 
      "誰念淹留。", 
      "東風吹雨過西樓。", 
      "殘夢宿酲相合就，一段新愁。"
    ], 
    "rhythmic": "浪淘沙"
  }, 
  {
    "author": "周密", 
    "paragraphs": [
      "相傍清明晴便慳。", 
      "閉門空自惜花殘。", 
      "海棠半坼難禁雨，燕子初歸不耐寒。", 
      "金鴨冷，錦鵷閒。", 
      "銀缸空照小屏山。", 
      "翠羅袖薄東風峭，獨倚西樓第幾闌。"
    ], 
    "rhythmic": "鷓鴣天"
  }, 
  {
    "author": "周密", 
    "paragraphs": [
      "寒菊敧風棲小蝶。", 
      "簾櫳靜、半規涼月。", 
      "夢不分明，恨無憑據，腸斷錦箋盈篋。", 
      "哀角吹霜寒正怯。", 
      "倚瑤箏、暗愁誰說。", 
      "寶獸頻添，玉蟲時翦，長記舊家時節。"
    ], 
    "rhythmic": "夜行船"
  }, 
  {
    "author": "周密", 
    "paragraphs": [
      "曲屏遮斷行雲夢，西樓怕聽疏雨。", 
      "研凍凝華，香寒散霧，呵筆慵題新句。", 
      "長安倦旅。", 
      "嘆衣染塵痕，鏡添秋縷。", 
      "過盡飛鴻，錦箋誰爲寄愁去。", 
      "簫臺應是怨別，曉寒梳洗懶，依舊眉嫵。", 
      "酒滴壚香，花圍坐暖，閒卻珠韝鈿柱。", 
      "芳心謾語。", 
      "恨柳外遊繮，系情何許。", 
      "暗卜歸期，細將梅蕊數。"
    ], 
    "rhythmic": "齊天樂"
  }, 
  {
    "author": "周密", 
    "paragraphs": [
      "玉沁脣脂，香迷眼纈，肉紅初映仙裳。", 
      "湘皋春冷，誰翦茜雲香。", 
      "疑是潘妃乍起，霞侵臉、微印宮妝。", 
      "還疑是，壽陽凝醉，無語倚含章。", 
      "絳綃，清淚冷，東風寄遠，愁損紅娘。", 
      "笑李凡桃俗，蝶喜蜂忙。", 
      "莫把杏花輕比，怕杏花、不敢承當。", 
      "飄零處，還隨流水，應去誤劉郎。"
    ], 
    "rhythmic": "滿庭芳"
  }, 
  {
    "author": "周密", 
    "paragraphs": [
      "吹梅聲噎。", 
      "簾卷初弦月。", 
      "一寸春霏消蕙雪。", 
      "愁染垂楊帶結。", 
      "畫橋平接金沙。", 
      "軟紅淺隔兒家。", 
      "燕子未歸門掩，晚妝空對菱花。"
    ], 
    "rhythmic": "清平樂"
  }, 
  {
    "author": "周密", 
    "paragraphs": [
      "晚鶯橋噎。", 
      "庭戶溶溶月。", 
      "一樹湘桃飛茜雪。", 
      "紅豆相思漸結。", 
      "看看芳草平沙。", 
      "遊韉猶未歸家。", 
      "自是蕭郎飄蕩，錯教人恨楊花。"
    ], 
    "rhythmic": "清平樂"
  }, 
  {
    "author": "周密", 
    "paragraphs": [
      "波影搖漣甃。", 
      "趁薰風、一舸來時，翠陰清晝。", 
      "去郭軒楹才數裏，蘚磴鬆關雲岫。", 
      "快屐齒、筇枝先後。", 
      "空半危亭堪聚遠，看洞庭、縹緲爭奇秀。", 
      "人自老，景如舊。", 
      "來帆去棹還知否。", 
      "問古今、幾度斜陽，幾番回首。", 
      "晚色一川誰管領，都付雨荷煙柳。", 
      "知我者、燕朋鷗友。", 
      "笑拍闌干呼范蠡，甚平吳、卻倩垂綸手。", 
      "籲萬古，付卮酒。"
    ], 
    "rhythmic": "乳燕飛・賀新郎", 
    "tags": [
      "洞庭湖"
    ]
  }, 
  {
    "author": "周密", 
    "paragraphs": [
      "柳花颺白，又火冷餳香，歲時荊楚。", 
      "海棠似語。", 
      "惜芳情燕掠，錦屏紅舞。", 
      "怕裏流芳，暗水啼煙細雨。", 
      "帶愁去。", 
      "嘆寂寞東園，空想遊處。", 
      "幽夢曾暗許。", 
      "奈草色迷雲，送春無路。", 
      "翠丸薦俎。", 
      "掩清尊謾憶，舞蠻歌素。", 
      "怨碧飄香，料得啼鵑更苦。", 
      "正愁佇。", 
      "暗春陰、倦簫殘鼓。"
    ], 
    "rhythmic": "掃花遊・掃地遊"
  }, 
  {
    "author": "周密", 
    "paragraphs": [
      "仙山非霧非煙，翠微縹緲樓臺亞。", 
      "江蕪海樹，晴光雨色，天開圖畫。", 
      "兩岸潮平，六橋煙霽，晚鉤簾掛。", 
      "自玄暉去後，雲情雪意，丹青手、應難寫。", 
      "花底朝回多暇。", 
      "倚高寒、有人瀟灑。", 
      "東山杖屨，西州賓客，笑談風雅。", 
      "貯月杯寬，護香屏暖，好天良夜。", 
      "樂閒中日月，清時鐘鼓，結春風社。"
    ], 
    "rhythmic": "龍吟曲・水龍吟"
  }, 
  {
    "author": "周密", 
    "paragraphs": [
      "枇杷花老洞雲深。", 
      "流水泠泠。", 
      "藍田誰種玲瓏玉，土華寒、暈碧雲根。", 
      "佳興秋英春草，好音夜鶴朝禽。", 
      "閒聽天籟靜看雲。", 
      "心境俱清。", 
      "好風不負幽人意，送良宵、一枕鬆聲。", 
      "四友江湖泉石，二並鐘鼎山林。"
    ], 
    "rhythmic": "風入松"
  }, 
  {
    "author": "周密", 
    "paragraphs": [
      "竹窈花深連別墅。", 
      "曲曲迴廊，小小閒庭宇。", 
      "忽地香來無覓處。", 
      "杖藜閒趁遊蜂去。", 
      "老桂懸秋森玉樹。", 
      "澗底孤芳，苒苒吹詩句。", 
      "一掬幽情知幾許。", 
      "鉤簾半畝藤花雨。"
    ], 
    "rhythmic": "鳳棲梧・蝶戀花"
  }, 
  {
    "author": "周密", 
    "paragraphs": [
      "松風蘭露滴崖陰。", 
      "瑤草入簾青。", 
      "玉鳳驚飛，翠蛟時舞，噴薄濺春雲。", 
      "冰壺不受人間暑，幽碧哢珍禽。", 
      "花外琴臺，竹邊棋墅，處處是閒情。"
    ], 
    "rhythmic": "少年遊"
  }, 
  {
    "author": "周密", 
    "paragraphs": [
      "花氣半侵雲閣，柳陰近隔春城。", 
      "畫闌明月按瑤箏。", 
      "醉倚滿身芳影。", 
      "翠格素虯晴雪，錦籠紫鳳香雲。", 
      "東風吹玉滿閒庭。", 
      "二十四簾春靚。"
    ], 
    "rhythmic": "西江月"
  }, 
  {
    "author": "周密", 
    "paragraphs": [
      "詩情畫意。", 
      "只在闌干外。", 
      "雨露天低生爽氣。", 
      "一片吳山越水。", 
      "宮煙醉柳春晴。", 
      "海風洗月秋明。", 
      "喚取九霞飛佩，夜涼跨鶴吹笙。"
    ], 
    "rhythmic": "清平樂"
  }, 
  {
    "author": "周密", 
    "paragraphs": [
      "桐陰薇影小闌干。", 
      "晝永瑣窗閒。", 
      "當日清譚賭墅，風流猶記東山。", 
      "犀奩象局，驚回槐夢，飛雹生寒。", 
      "自有仙機活著，未應袖手旁觀。"
    ], 
    "rhythmic": "朝中措"
  }, 
  {
    "author": "周密", 
    "paragraphs": [
      "天水碧。", 
      "染就一江秋色。", 
      "鰲戴雪山龍起蟄。", 
      "快風吹海立。", 
      "數點菸鬟青滴。", 
      "一杼霞綃紅溼。", 
      "白鳥明邊帆影直。", 
      "隔江聞夜笛。"
    ], 
    "rhythmic": "聞鵲喜"
  }, 
  {
    "author": "周密", 
    "paragraphs": [
      "竹色苔香小院深。", 
      "蒲團茶鼎掩山扃。", 
      "松風吹盡世間塵。", 
      "靜養金芽文武火，時調玉軫短長清。", 
      "石牀閒臥看秋雲。"
    ], 
    "rhythmic": "浣溪沙"
  }, 
  {
    "author": "周密", 
    "paragraphs": [
      "山青青。", 
      "水泠泠。", 
      "養得風煙數畝成。", 
      "乾坤一草亭。", 
      "雲無心。", 
      "竹無心。", 
      "我亦無心似竹雲。", 
      "歲寒同此盟。"
    ], 
    "rhythmic": "吳山青・長相思"
  }, 
  {
    "author": "周密", 
    "paragraphs": [
      "步玲瓏，尋窈窕，瑤草四時碧。", 
      "小小蓬萊，花氣透簾隙。", 
      "幾回翠水荷初，蒼崖梅小，綺寮掩、玉壺春色。", 
      "柳屏窄。", 
      "芳檻日日東風，幾醉幾吟筆。", 
      "曲折花房，鶯燕似相識。", 
      "最憐燈影才收，歌塵初靜，畫樓外、一聲秋笛。"
    ], 
    "rhythmic": "祝英臺近"
  }, 
  {
    "author": "周密", 
    "paragraphs": [
      "燈輝輝。", 
      "月微微。", 
      "帳暖香深春漏遲。", 
      "夢迴聞子規。", 
      "欲成詩。", 
      "未成詩。", 
      "生怕春歸春又歸。", 
      "花飛花未飛。"
    ], 
    "rhythmic": "長相思"
  }, 
  {
    "author": "周密", 
    "paragraphs": [
      "小橋縈綠。", 
      "密翠藏吟屋。", 
      "千頃風煙森萬玉。", 
      "依約輞川韋曲。", 
      "臨流照影何人。", 
      "悠然倚仗看雲。", 
      "柳色翠迷山色，泉聲清和蟬聲。"
    ], 
    "rhythmic": "清平樂"
  }, 
  {
    "author": "周密", 
    "paragraphs": [
      "錦城春曉。", 
      "苑陌芳菲早。", 
      "可是杜陵人未老。", 
      "日日酒迷花惱。", 
      "歸韉困倚芳酲。", 
      "醒來還有新吟。", 
      "人與杏花俱醉，春風一路聞鶯。"
    ], 
    "rhythmic": "清平樂"
  }, 
  {
    "author": "周密", 
    "paragraphs": [
      "靜香真色。", 
      "花與人爭白。", 
      "屬玉雙飛煙月夕。", 
      "點波一奩秋碧。", 
      "翠羅袖薄天寒。", 
      "笛聲何處關山。", 
      "手拈一枝春色，東風怨入江南。"
    ], 
    "rhythmic": "清平樂"
  }, 
  {
    "author": "周密", 
    "paragraphs": [
      "約略春痕。", 
      "吹香新句，照影清尊。", 
      "洗盡時妝，效顰西子，不負東昏。", 
      "金沙舊事休論。", 
      "盡消得、東風返魂。", 
      "一段真情，風前孤驛，雪後前村。"
    ], 
    "rhythmic": "柳梢青"
  }, 
  {
    "author": "周密", 
    "paragraphs": [
      "萬雪千霜。", 
      "禁持不過，玉雪生光。", 
      "水部清多，杜郎老去，空惱愁腸。", 
      "天寒野嶼空廊。", 
      "靜倚竹、無人自香。", 
      "一笑相逢，江南江北，竹屋山窗。"
    ], 
    "rhythmic": "柳梢青"
  }, 
  {
    "author": "周密", 
    "paragraphs": [
      "映水穿籬。", 
      "新霜微月，小蕊疏枝。", 
      "幾許風流，一聲龍竹，半幅鵝溪。", 
      "江頭悵望多時。", 
      "欲待折、相思寄伊。", 
      "真色真香，丹青難寫，今古無詩。"
    ], 
    "rhythmic": "柳梢青"
  }, 
  {
    "author": "周密", 
    "paragraphs": [
      "夜鶴驚飛。", 
      "香浮翠蘚，玉點冰枝。", 
      "古意高風，幽人空谷，靜女深幃。", 
      "芳心自有天知。", 
      "任醉舞、花邊帽敧。", 
      "最愛孤山，雪初晴後，月未殘時。"
    ], 
    "rhythmic": "柳梢青"
  }, 
  {
    "author": "周密", 
    "paragraphs": [
      "開了木芙蓉。", 
      "一年秋已空。", 
      "送新愁、千里孤鴻。", 
      "搖落江蘺多少恨，吟不盡、楚雲峯。", 
      "往事夕陽紅。", 
      "故人江水東。", 
      "翠衾寒、幾夜霜濃。", 
      "夢隔屏山飛不去，隨夜鵲、繞疏桐。"
    ], 
    "rhythmic": "南樓令・唐多令"
  }, 
  {
    "author": "周密", 
    "paragraphs": [
      "好夢不分明。", 
      "楚雲千萬層。", 
      "帶圍寬、愁損蘭成。", 
      "玉杵玄霜才咫尺，青羽信、便沈沈。", 
      "水調夜樓清。", 
      "清宵誰共聽。", 
      "砑箋紅、空賦傾城。", 
      "幾度欲吟吟不就，可煞是、沒心情。"
    ], 
    "rhythmic": "南樓令・唐多令"
  }, 
  {
    "author": "周密", 
    "paragraphs": [
      "橙香小院，桂冷閒庭，西風雁影涵秋。", 
      "鳳撥龍槽，新聲小按梁州。", 
      "鶯吭夜深囀巧，凝涼雲、應爲歌留。", 
      "慵顧曲，嘆周郎老去，鬢改花羞。", 
      "何事登臨感慨，倩金蕉一洗，千古清愁。", 
      "屢舞高歌，作成陶謝風流。", 
      "人生最難一笑，拚尊前、醉倒方休。", 
      "待醉也，帶黃花、須帶滿頭。"
    ], 
    "rhythmic": "聲聲慢"
  }, 
  {
    "author": "周密", 
    "paragraphs": [
      "舞紅愁碧晚蕭蕭。", 
      "溯回潮。", 
      "佇仙橈。", 
      "風露高寒，飛下紫霞簫。", 
      "一雁遠將千萬恨，懷渺渺，翦愁雲，風外飄。", 
      "酒醒未醒香旋消。", 
      "採江蘺，吟楚招。", 
      "清徽芳筆，梅魂冷、月影空描。", 
      "錦瑟瑤尊，閒度可憐宵。", 
      "二十四闌愁倚遍，空悵望，短長亭，長短橋。"
    ], 
    "rhythmic": "明月引・江城梅花引"
  }, 
  {
    "author": "周密", 
    "paragraphs": [
      "雁霜苔雪冷飄蕭。", 
      "斷魂潮。", 
      "送清橈。", 
      "翠袖珠樓，清夜夢瓊簫。", 
      "江南江北雲自碧，人不見，淚花寒，隨雨飄。", 
      "愁多病多腰素消。", 
      "倚清琴。", 
      "調大招。", 
      "江空年晚，淒涼句、遠意難描。", 
      "月冷花陰，心事負春宵。", 
      "幾度問春春不語，春又到，到西湖，第幾橋。"
    ], 
    "rhythmic": "明月引・江城梅花引", 
    "tags": [
      "西湖"
    ]
  }, 
  {
    "author": "周密", 
    "paragraphs": [
      "癡雲翦葉，檐滴夜深悄。", 
      "銀城飛捷翠壠，佔祥豐年報。", 
      "白戰清吟未了。", 
      "寒鵲驚枝曉。", 
      "鶴迷翠表。", 
      "山陰今日，醉臥何人問安道。", 
      "交映虛窗淨沼。", 
      "不許游塵到。", 
      "誰念絮帽茸裘，嘆幼安今老。", 
      "玉鑑修眉未掃。", 
      "白雪詞新草。", 
      "冰蟾光蛟。", 
      "梅心香動，閒看春風上瓊島。"
    ], 
    "rhythmic": "六麼令"
  }, 
  {
    "author": "周密", 
    "paragraphs": [
      "迴風帶雨，凍澀漏聲悄。", 
      "小窗照影虛白，幾誤鄰雞報。", 
      "千樹天花綻了。", 
      "鵠立通明曉。", 
      "眼空八表。", 
      "宮袍帶月，醉裏應迷灞陵道。", 
      "風靜瓊林翠沼。", 
      "片片隨春到。", 
      "吟韉十里新堤，怪四山青老。", 
      "玉唾珠塵怕掃。", 
      "句冷池塘草。", 
      "白天寒蛟。", 
      "飛瓊何在，夢覓梨雲度仙島。"
    ], 
    "rhythmic": "六麼令"
  }, 
  {
    "author": "周密", 
    "paragraphs": [
      "芳事晚。", 
      "數點杏鈿香淺。", 
      "惻惻輕寒風翦翦。", 
      "錦屏春夢遠。", 
      "稚柳拖煙嬌軟。", 
      "花影暗藏深院。", 
      "初試輕衫並畫扇。", 
      "牡丹紅未展。"
    ], 
    "rhythmic": "謁金門"
  }, 
  {
    "author": "周密", 
    "paragraphs": [
      "輕翦楚臺雲，玉影半分秋月。", 
      "一餉淒涼無語，對殘花麼蝶。", 
      "碧天愁雁不成書，郎意似秋葉。", 
      "閒展鴛綃殘譜，卷淚花雙疊。"
    ], 
    "rhythmic": "好事近"
  }, 
  {
    "author": "周密", 
    "paragraphs": [
      "燕泥沾粉，魚浪吹香，芳堤十里新晴。", 
      "靜惹遊絲，花邊嫋嫋扶春。", 
      "多情最憐飄泊，記章臺、曾綰青青。", 
      "堪愛處，是撲簾嬌軟，隨馬輕盈。", 
      "長是河橋三月，做一番晴雪，惱亂詩魂。", 
      "帶雨沾衣，羅襟點點離痕。", 
      "休綴潘郎鬢影，怕綠窗、年少人驚。", 
      "卷春去，翦東風、千縷碎雲。"
    ], 
    "rhythmic": "聲聲慢"
  }, 
  {
    "author": "周密", 
    "paragraphs": [
      "記花陰映燭，柳影飛梭，庭戶東風。", 
      "彩筆爭春豔，任香迷舞袖，醉擁歌叢。", 
      "畫簾靜掩芳晝，雲翦玉璁瓏。", 
      "奈恨絕冰弦，塵消翠譜，別鳳離鴻。", 
      "鶯籠。", 
      "怨春遠，但翠冷閒階，墜粉飄紅。", 
      "事逐華年換，嘆水流花謝，燕去樓空。", 
      "繡鴛暗老薇徑，殘夢繞雕櫳。", 
      "悵寶瑟無聲，愁痕沁碧，江上孤峯。"
    ], 
    "rhythmic": "憶舊遊"
  }, 
  {
    "author": "周密", 
    "paragraphs": [
      "燕翎誰寄愁箋，天涯望極王孫草。", 
      "新煙換柳，光風浮蕙，餘寒尚峭。", 
      "倚仗看雲，翦燈聽雨，幾番詩酒。", 
      "嘆長安倦客，江南舊恨，飛花亂、清明後。", 
      "堤上垂楊風驟。", 
      "散香綿、輕沾吟袖。", 
      "麴塵兩岸，紋波十里，暖蒸香透。", 
      "海闊雲深，水流春遠，夢魂難句。", 
      "問鶯邊按譜，花前覓句，解相思否。"
    ], 
    "rhythmic": "水龍吟"
  }, 
  {
    "author": "周密", 
    "paragraphs": [
      "舞紅輕帶愁飛，寶韉暗憶章臺路。", 
      "吟香醉雨，吹簫門巷，飄梭院宇。", 
      "立盡殘陽，眼迷睛樹，夢隨風絮。", 
      "嘆江潭冷落，依依舊恨，人空老、柳如許。", 
      "錦瑟華年暗度。", 
      "賦行雲、空題短句。", 
      "情思系燕，麼弦彈鳳，文君更苦。", 
      "煙水流紅，暮山凝紫，是春歸處。", 
      "悵江南望遠，蘋花自採，寄將愁與。"
    ], 
    "rhythmic": "水龍吟"
  }, 
  {
    "author": "周密", 
    "paragraphs": [
      "江蘺搖落江楓冷，霜空雁程初到。", 
      "萬景正悲涼，奈曲終人杳。", 
      "登臨嗟老矣，問今古、清愁多少。", 
      "一夢東園，十年心事，恍然驚覺。", 
      "腸斷，紫霞深，知音遠、寂寂怨琴悽調。", 
      "短髮已無多，怕西風吹帽。", 
      "黃花空自好。", 
      "問誰識、對花懷抱。", 
      "楚山遠，九辯難招，更晚煙殘照。"
    ], 
    "rhythmic": "徵招"
  }, 
  {
    "author": "周密", 
    "paragraphs": [
      "奩霏淨洗，喚素娥睡起，平分秋色。", 
      "雁背風高霜兔冷，露腳侵衣香溼。", 
      "銀浦流雲，珠房迎曉，鬢影霜爭白。", 
      "玉尊良夜，與誰同醉瑤席。", 
      "忍記倚桂分題，簪花籌酒，處處成陳跡。", 
      "十二樓空環佩杳，惟有孤雲知得。", 
      "如此江山，依然風月，月底人非昔。", 
      "知音何許，淚痕空沁愁碧。"
    ], 
    "rhythmic": "酹江月・念奴嬌"
  }, 
  {
    "author": "周密", 
    "paragraphs": [
      "月地無塵，珠宮不夜，翠籠誰煉鉛霜。", 
      "南州路杳，仙子誤入唐昌。", 
      "零露滴，溼微妝。", 
      "逗清芬、蝶夢空忙。", 
      "梨花雲暖，梅花雪冷，應妒秋芳。", 
      "虛庭夜氣偏涼。", 
      "曾記幽叢採玉，素手相將。", 
      "青蕤嫩萼，指痕猶映瑤房。", 
      "風透幕，月侵牀。", 
      "記夢迴、粉豔爭香。", 
      "枕屏金絡，釵樑絳縷，都是思量。"
    ], 
    "rhythmic": "夜合花"
  }, 
  {
    "author": "周密", 
    "paragraphs": [
      "素鸞飛下青冥，舞衣半惹涼雲碎。", 
      "藍田種玉，綠房迎曉，一奩秋意。", 
      "擎露盤深，憶君涼夜，暗傾鉛水。", 
      "想鴛鴦、正結梨雲好夢，西風冷、還驚起。", 
      "應是飛瓊仙會。", 
      "倚涼飆、碧簪斜墜。", 
      "輕妝鬥白，明璫照影，紅衣羞避。", 
      "霽月三更，粉雲千點，靜香十里。", 
      "聽湘弦奏徹，冰綃偷翦，聚相思淚。"
    ], 
    "rhythmic": "水龍吟"
  }, 
  {
    "author": "周密", 
    "paragraphs": [
      "碧腦浮冰，紅薇染露，驪宮玉唾誰搗。", 
      "麝月雙心，鳳雲百和，寶釧佩環爭巧。", 
      "濃薰淺注，疑醉度、千花春曉。", 
      "金餅著衣餘潤，銀葉透簾微嫋。", 
      "素被瓊篝夜悄。", 
      "酒初醒、翠屏深窈。", 
      "一縷舊情，空趁斷煙飛繞。", 
      "羅袖餘香馨漸少。", 
      "悵東閣、淒涼夢難到。", 
      "誰念韓郎，清愁漸老。"
    ], 
    "rhythmic": "天香"
  }, 
  {
    "author": "周密", 
    "paragraphs": [
      "寶階斜轉春宵永，雲屏敞、霧卷東風新霽。", 
      "光動萬星寒，曳冷雲垂地。", 
      "暗省連昌遊冶事，照炫轉、熒煌珠翠。", 
      "難比。", 
      "是鮫人織就，冰綃漬淚。", 
      "獨記夢入瑤臺，正玲瓏透月，瓊鉤十二。", 
      "金縷逗濃香，接翠蓬雲氣。", 
      "縞夜梨花生暖白，浸瀲灩、一池春水。", 
      "沈醉。", 
      "歸時人在，明河影裏。"
    ], 
    "rhythmic": "珍珠簾・真珠簾"
  }, 
  {
    "author": "周密", 
    "paragraphs": [
      "冰條木葉。", 
      "又橫斜照水，一花初發。", 
      "素壁秋屏，招得芳魂，彷佛玉容明滅。", 
      "疏疏滿地珊湖冷，全誤卻、撲花幽蝶。", 
      "甚美人、忽到窗前，鏡裏好春難折。", 
      "閒想孤山舊事，浸清漪、倒映千樹殘雪。", 
      "暗裏東風，可慣無情，攪碎一簾香月。", 
      "輕妝誰寫崔徽面，認隱約、煙綃重疊。", 
      "記夢迴，紙帳殘燈，瘦倚數枝清絕。"
    ], 
    "rhythmic": "疏影"
  }, 
  {
    "author": "周密", 
    "paragraphs": [
      "槐薰忽送清商怨，依稀正聞還歇。", 
      "故苑愁深，危弦調苦，前夢蛻痕枯葉。", 
      "傷情念別。", 
      "是幾度斜陽，幾回殘月。", 
      "轉眼西風，一襟幽恨向誰說。", 
      "輕鬟猶記動影，翠娥應妒我，雙鬢如雪。", 
      "枝冷頻移，葉疏猶抱，孤負好秋時節。", 
      "悽悽切切。", 
      "漸迤邐黃昏，砌蛩相接。", 
      "露洗餘悲，暮煙聲更咽。"
    ], 
    "rhythmic": "齊天樂"
  }, 
  {
    "author": "周密", 
    "paragraphs": [
      "秋水涓涓，情渺渺、美人何許。", 
      "還記得、東堂鬆桂，對牀風雨。", 
      "流水桃花西塞隱，茂林修竹山陰路。", 
      "二十年、歷歷舊經行，空懷古。", 
      "評硯品，臨書譜。", 
      "箋畫史，修茶具。", 
      "喜一愚天稟，一閒天賦。", 
      "百戰徵求千里馬，十年餖飣三都賦。", 
      "問何如、石鼎約彌明，同聯句。"
    ], 
    "rhythmic": "滿江紅"
  }, 
  {
    "author": "周密", 
    "paragraphs": [
      "老來歡意少。", 
      "錦鯨仙去，紫霞聲杳。", 
      "怕展金奩，依舊故人懷抱。", 
      "猶想烏絲醉墨，驚俊語、香紅圍繞。", 
      "閒自笑。", 
      "與君共是，承平年少。", 
      "雨窗短夢難憑，是幾番宮商，幾番吟嘯。", 
      "淚眼東風，回首四橋菸草。", 
      "載酒倦遊甚處，已換卻、花間啼鳥。", 
      "春恨悄。", 
      "天涯暮雲殘照。"
    ], 
    "rhythmic": "玉漏遲"
  }, 
  {
    "author": "周密", 
    "paragraphs": [
      "萬壑千巖剡曲，朝南暮北樵中。", 
      "江潭楊柳幾東風。", 
      "猶憶當年手種。", 
      "鬢雪愁侵秋綠，容華酒借春紅。", 
      "非非是是總成空。", 
      "金谷蘭亭同夢。"
    ], 
    "rhythmic": "西江月"
  }, 
  {
    "author": "周密", 
    "paragraphs": [
      "金池瓊苑曾經醉。", 
      "是多少、紅情綠意。", 
      "東風一枕遊仙睡。", 
      "換卻鶯花人世。", 
      "漸暮色、鵑聲四起。", 
      "正愁滿、香溝御水。", 
      "一色柳煙三十里。", 
      "爲問春歸那裏。"
    ], 
    "rhythmic": "杏花天"
  }, 
  {
    "author": "周密", 
    "paragraphs": [
      "殘月半籬。", 
      "殘雪半枝。", 
      "孤吟自款柴扉。", 
      "聽猿啼鳥啼。", 
      "人歸未歸。", 
      "無詩有詩。", 
      "水邊佇立多時。", 
      "問梅花便知。"
    ], 
    "rhythmic": "四字令・醉太平"
  }, 
  {
    "author": "周密", 
    "paragraphs": [
      "寒侵徑葉。", 
      "雁風擊碎珊瑚屑。", 
      "硯涼閒試霜晴帖。", 
      "頌菊騷蘭，秋事正奇絕。", 
      "故人又作江西別。", 
      "書樓虛度中秋節。", 
      "碧闌倚遍愁誰說。", 
      "愁是新愁，月是舊時月。"
    ], 
    "rhythmic": "醉落魄・一斛珠"
  }, 
  {
    "author": "周密", 
    "paragraphs": [
      "殢餘酲，尋舊雨，愁與病相半。", 
      "綠意陰陰，絲竹靜深院。", 
      "絕憐事逐春移，淚隨花落，似翦斷、鮫房珠串。", 
      "喜重見。", 
      "爲誰倦酒慵詩，筠屏掩雙扇。", 
      "白髮潘郎，羞見看花伴。", 
      "可堪好夢殘時，新愁生處，煙月冷、子規聲斷。"
    ], 
    "rhythmic": "祝英臺近"
  }, 
  {
    "author": "周密", 
    "paragraphs": [
      "漸萋萋、芳草綠江南，輕暉弄春容。", 
      "記少年遊處，簫聲巷陌，燈影簾櫳。", 
      "月暖烘爐戲鼓，十里步香紅。", 
      "敧枕聽新雨，往事朦朧。", 
      "還是江春夢曉，怕等閒愁見，雁影西東。", 
      "喜故人好在，水驛寄詩筒。", 
      "數芳程、漸催花信，送歸帆、知第幾番風。", 
      "空吟想、梅花千樹，人在其中。"
    ], 
    "rhythmic": "甘州・八聲甘州"
  }, 
  {
    "author": "周密", 
    "paragraphs": [
      "信山陰、道上景多奇，仙翁幻吟壺。", 
      "愛一邱一壑，一花一草，窈窕扶疏。", 
      "染就春雲五色，更種玉千株。", 
      "咳唾騷香在，四壁驪珠。", 
      "曲折冷紅幽翠，涉流花澗淨，步月堂虛。", 
      "羨風流魚鳥，來往賀家湖。", 
      "認秦鬟、越妝窺鏡，倚斜陽、人在會稽圖。", 
      "圖多賞，池香洗硯，山秀藏書。"
    ], 
    "rhythmic": "甘州・八聲甘州"
  }, 
  {
    "author": "周密", 
    "paragraphs": [
      "護春簾幕東風裏，當年問花曾到。", 
      "玉影孤搴，冰痕半拆，漠漠凍雲迷道。", 
      "臨流更好。", 
      "正雪意逢迎，陰光相照。", 
      "夢入羅浮，古苔啁哳翠禽小。", 
      "一枝空念贈遠，溯波流不到，心事誰表。", 
      "倚竹天寒，吟香夜冷，幾度月昏霜曉。", 
      "尋芳欠早。", 
      "怕鶴怨山空，雁歸書少。", 
      "不恨春遲，恨春容易老。"
    ], 
    "rhythmic": "齊天樂"
  }, 
  {
    "author": "周密", 
    "paragraphs": [
      "記移燈翦雨，換火篝香，去歲今朝。", 
      "乍見翻疑夢，向梅邊攜手，笑挽吟橈。", 
      "依依故人情味，歌舞試春嬌。", 
      "對婉娩年芳，漂零身世，酒趁愁消。", 
      "天涯未歸客，望錦羽沈沈，翠水迢迢。", 
      "嘆菊荒薇老，負故人猿鶴，舊隱誰招。", 
      "疏花漫撩愁思，無句到寒梢。", 
      "但夢繞西泠，空江冷月，魂斷隨潮。"
    ], 
    "rhythmic": "憶舊遊"
  }, 
  {
    "author": "周密", 
    "paragraphs": [
      "瓊壺歌月，白髮簪花，十年一夢揚州。", 
      "恨入琵琶，小憐重見灣頭。", 
      "尊前漫題金縷，奈芳情、已逐東流。", 
      "還送遠，甚長安亂葉，都是閒愁。", 
      "次第重陽近也，看黃花綠酒，也合遲留。", 
      "脆柳無情，不堪重系行舟。", 
      "百年正消幾別，對西風、休賦登樓。", 
      "怎去得，怕淒涼時節，團扇悲秋。"
    ], 
    "rhythmic": "聲聲慢"
  }, 
  {
    "author": "周密", 
    "paragraphs": [
      "結客千金，醉春雙玉。", 
      "舊遊宮柳藏仙屋。", 
      "白頭吟老茂陵西，清平夢遠沈香北。", 
      "玉笛天津，錦囊昌谷。", 
      "春紅轉眼成秋綠。", 
      "重翻花外侍兒歌，休聽酒邊供奉曲。"
    ], 
    "rhythmic": "踏莎行"
  }, 
  {
    "author": "周密", 
    "paragraphs": [
      "玉潤金明。", 
      "記曲屏小几，翦葉移根。", 
      "經年汜人重見，瘦影娉婷。", 
      "雨帶風襟零亂，步雲冷、鵝管吹春。", 
      "相逢舊京洛，素靨塵緇，仙掌霜凝。", 
      "國香流落恨，正冰鋪翠薄，誰念遺簪。", 
      "水天空遠，應念礬弟梅兄。", 
      "渺渺魚波望極，五十弦、愁滿湘雲。", 
      "淒涼耿無語，夢入東風，雪盡江清。"
    ], 
    "rhythmic": "國香慢・國香"
  }, 
  {
    "author": "周密", 
    "paragraphs": [
      "步深幽。", 
      "正雲黃天淡，雪意未全休。", 
      "鑑曲寒沙，茂林菸草，俯仰千古悠悠。", 
      "歲華晚、漂零漸遠，誰念我、同載五湖舟。", 
      "磴古鬆斜，崖陰苔老，一片清愁。", 
      "回首天涯歸夢，幾魂飛西浦，淚灑東州。", 
      "故國山川，故園心眼，還似王粲登樓。", 
      "最憐他、秦鬟妝鏡，好江山、何事此時遊。", 
      "爲喚狂吟老監，共賦銷憂。"
    ], 
    "rhythmic": "一萼紅"
  }, 
  {
    "author": "周密", 
    "paragraphs": [
      "江蘺怨碧，早過了霜花，錦空洲渚。", 
      "孤蛩自語。", 
      "正長安亂葉，萬家砧杵。", 
      "塵染秋衣，誰念西風倦旅。", 
      "恨無據。", 
      "悵望極歸舟，天際煙樹。", 
      "心事曾細數。", 
      "怕水葉沈紅，夢雲離去。", 
      "情絲恨縷。", 
      "倩回紋爲織，那時愁句。", 
      "雁字無多，寫得相思幾許。", 
      "暗凝佇。", 
      "近重陽、滿城風雨。"
    ], 
    "rhythmic": "掃花遊・掃地遊"
  }, 
  {
    "author": "周密", 
    "paragraphs": [
      "淺寒梅未綻。", 
      "正潮過西陵，短亭逢雁。", 
      "秉燭相看，嘆俊遊零落，滿襟依黯。", 
      "露草霜花，愁正在、廢宮蕪苑。", 
      "明月河橋，笛外尊前，舊情消減。", 
      "莫訴離腸深淺。", 
      "恨聚散匆匆，夢隨帆遠。", 
      "玉鏡塵昏，怕賦情人老，後逢悽惋。", 
      "一樣歸心，又喚起、故園愁眼。", 
      "立盡斜陽無語，空江歲晚。"
    ], 
    "rhythmic": "三姝媚"
  }, 
  {
    "author": "周密", 
    "paragraphs": [
      "鬆雪飄寒，嶺雲吹凍，紅破數椒春淺。", 
      "襯舞臺荒，浣妝池冷，淒涼市朝輕換。", 
      "嘆花與人凋謝，依依歲華晚。", 
      "共悽黯。", 
      "問東風、幾番吹夢，應慣識當年，翠屏金輦。", 
      "一片古今愁，但廢綠、平煙空遠。", 
      "無語消魂，對斜陽、衰草淚滿。", 
      "又西泠殘笛，低送數聲春怨。"
    ], 
    "rhythmic": "獻仙音・法曲獻仙音"
  }, 
  {
    "author": "周密", 
    "paragraphs": [
      "照野旌旗，朝天車馬，平沙萬里天低。", 
      "寶帶金章，尊前茸帽風敧。", 
      "秦關汴水經行地，想登臨、都付新詩。", 
      "縱英遊，疊鼓清笳，駿馬名姬。", 
      "酒酣應對燕山雪，正冰河月凍，曉隴雲飛。", 
      "投老殘年，江南誰念方回。", 
      "東風漸綠西湖柳，雁已還、人未南歸。", 
      "最關情，折盡梅花，難寄相思。"
    ], 
    "rhythmic": "高陽臺", 
    "tags": [
      "宋詞三百首", 
      "西湖"
    ]
  }, 
  {
    "author": "周密", 
    "paragraphs": [
      "重疊雲衣，微茫雁影，短篷穩載吳雪。", 
      "霜葉敲寒，風燈搖暈，棹歌人語嗚咽。", 
      "擁衾呼酒，正百里、冰河乍合。", 
      "千山換色，一鏡無塵，玉龍吹裂。", 
      "夜深醉踏長虹，表裏空明，古今清絕。", 
      "高臺在否，登臨休賦，忍見舊時明月。", 
      "翠消香冷，怕空負、年芳輕別。", 
      "孤山春早，一樹梅花，待君同折。"
    ], 
    "rhythmic": "慶宮春・高陽臺"
  }, 
  {
    "author": "周密", 
    "paragraphs": [
      "小雨分江，殘寒迷浦，春容淺入蒹葭。", 
      "雪霽空城，燕歸何處人家。", 
      "夢魂欲渡蒼茫去，怕夢輕、還被愁遮。", 
      "感流年，夜汐東還，冷照西斜。", 
      "萋萋望極王孫草，認雲中煙樹，鷗外春沙。", 
      "白髮青山，可憐相對蒼華。", 
      "歸鴻自趁潮回去，笑倦遊、猶是天涯。", 
      "問東風，先到垂楊，後到梅花。"
    ], 
    "rhythmic": "高陽臺"
  }, 
  {
    "author": "周密", 
    "paragraphs": [
      "步晴晝。", 
      "向水院維舟，津亭喚酒。", 
      "嘆劉郎重到，依依謾懷舊。", 
      "東風空結丁香怨，花與人俱瘦。", 
      "甚淒涼，暗草沿池，冷苔侵甃。", 
      "橋外晚風驟。", 
      "正香雪隨波，淺煙迷岫。", 
      "廢苑塵樑，如今燕來否。", 
      "翠雲零落空堤冷，往事休回首。", 
      "最消魂，一片斜陽戀柳。"
    ], 
    "rhythmic": "探芳訊"
  }, 
  {
    "author": "周密", 
    "paragraphs": [
      "眉消睡黃。", 
      "春凝淚妝。", 
      "玉屏水暖微香。", 
      "聽蜂兒打窗。", 
      "箏塵半妝。", 
      "綃痕半方。", 
      "愁心欲訴垂楊。", 
      "奈飛紅正忙。"
    ], 
    "rhythmic": "四字令・醉太平"
  }, 
  {
    "author": "周密", 
    "paragraphs": [
      "綠綺紫絲步障，紅鸞綵鳳仙城。", 
      "誰將三十六陂春。", 
      "換得兩堤秋錦。", 
      "眼纈醉迷朱碧，筆花俊賞丹青。", 
      "斜陽展盡趙昌屏。", 
      "羞死舞鸞妝鏡。"
    ], 
    "rhythmic": "西江月"
  }, 
  {
    "author": "周密", 
    "paragraphs": [
      "羅窗曉色透花明。", 
      "靘瑤笙。", 
      "按瑤箏。", 
      "試訊東風，能有幾分春。", 
      "二十四闌憑玉暖，楊柳月，海棠陰。", 
      "依依愁翠沁雙顰。", 
      "愛鶯聲。", 
      "怕鵑聲。", 
      "人自多情，春去自無情。", 
      "把酒問花花不語，花外夢，夢中雲。"
    ], 
    "rhythmic": "江城子"
  }, 
  {
    "author": "周密", 
    "paragraphs": [
      "簾消寶篆卷宮羅。", 
      "蜂蝶撲飛梭。", 
      "一樣東風，燕樑鶯院，那處春多。", 
      "曉妝日日隨香輦，多在牡丹坡。", 
      "花深深處，柳陰陰處，一片笙歌。"
    ], 
    "rhythmic": "少年遊"
  }, 
  {
    "author": "周密", 
    "paragraphs": [
      "新雨洗花塵，撲撲小庭香溼。", 
      "早是垂楊煙老，漸嫩黃城碧。", 
      "晚簾都卷看青山，山外更山色。", 
      "一色梨花新月，伴夜窗吹笛。"
    ], 
    "rhythmic": "好事近"
  }, 
  {
    "author": "周密", 
    "paragraphs": [
      "情縷紅絲冉冉，啼花碧袖熒熒。", 
      "迷香雙蝶下庭心。", 
      "一行愔愔簾影。", 
      "北里紅紅短夢，東風雁雁前塵。", 
      "稱消不過牡丹情。", 
      "中半傷春酒病。"
    ], 
    "rhythmic": "西江月"
  }, 
  {
    "author": "周密", 
    "paragraphs": [
      "憶憶憶憶。", 
      "宮羅褶褶消金色。", 
      "吹花有盡情無極。", 
      "淚滴空簾，香潤柳枝溼。", 
      "春愁浩蕩湘波窄。", 
      "紅蘭夢繞江南北。", 
      "燕鶯都是東風客。", 
      "移盡庭陰，風老杏花白。"
    ], 
    "rhythmic": "醉落魄・一斛珠"
  }, 
  {
    "author": "周密", 
    "paragraphs": [
      "彩繩朱乘駕濤雲。", 
      "親見許飛瓊。", 
      "多定梅魂才返，香瘢半掐秋痕。", 
      "枕函釵縷，薰篝芳焙，兒女心情。", 
      "尚有第三花在，不妨留待涼生。"
    ], 
    "rhythmic": "朝中措"
  }, 
  {
    "author": "周密", 
    "paragraphs": [
      "餘寒正怯。", 
      "金釵影卸東風揭。", 
      "舞衣絲損愁千褶。", 
      "一縷楊絲，猶是去年折。", 
      "臨窗擁髻愁難說。", 
      "花庭一寸燕支雪。", 
      "春花似舊心情別。", 
      "待摘玫瑰，飛下粉黃蝶。"
    ], 
    "rhythmic": "醉落魄・一斛珠"
  }, 
  {
    "author": "周密", 
    "paragraphs": [
      "蠶已三眠柳二眠。", 
      "雙竿初起畫鞦韆。", 
      "鶯櫳風響十三絃。", 
      "魚素不傳新信息，鸞膠難續舊因緣。", 
      "薄情明月幾番圓。"
    ], 
    "rhythmic": "浣溪沙"
  }, 
  {
    "author": "周密", 
    "paragraphs": [
      "遠草情鍾，孤花韻勝。", 
      "一樓聳翠生秋暝。", 
      "十年二十四橋春，轉頭明月簫聲冷。", 
      "賦藥才高，題瓊語俊。", 
      "蒸香壓酒芙蓉頂。", 
      "景留人去怕思量，桂窗風露秋眠醒。"
    ], 
    "rhythmic": "踏莎行"
  }, 
  {
    "author": "林式之", 
    "paragraphs": [
      "桐皋東去，又依然、煙際雲邊柔櫓。", 
      "賴有雙臺知己耳，牢落孤懷欲吐。", 
      "小倚雲根，細商心事，提起千年語。", 
      "九天飛夢，別來長記幽渚。", 
      "試說北海歸文，西山何事，猶不甘臣武。", 
      "廣大堯天箕潁小，綿上可能如許。", 
      "舉世真癡，先生長嘯，塵海誰堪與。", 
      "嘯聲吹送，刺天鸞鶴衝舉。"
    ], 
    "rhythmic": "酹江月・念奴嬌"
  }, 
  {
    "author": "王奕", 
    "paragraphs": [
      "問梅花、幾人邀詠，平生見外騷楚。", 
      "相思一夜羅浮遠，姑射仙姿何處。", 
      "情未吐。", 
      "□□□、雄蜂雌蝶空相遇。", 
      "歲年孰與。", 
      "嘆皓首相看，冰心獨抱，謾作廣平賦。", 
      "黃昏暮。", 
      "半點酸辛誰訴。", 
      "壽陽眉恨妖嫵。", 
      "南來北使無明眼，細認杏花真譜。", 
      "私自語。", 
      "道消息、孤根還有春風主。", 
      "啓明未舉。", 
      "聽畫角吹殘，馬頭搖夢，人已山陽路。"
    ], 
    "rhythmic": "摸魚兒"
  }, 
  {
    "author": "王奕", 
    "paragraphs": [
      "吾玄終不白，拗出老揚雄。", 
      "近日青衿綠髮，轉盼忽成翁。", 
      "縮首□天墜地，極力虞淵取日，直欲入馮宮。", 
      "迂闊有如此，誰不笑王公。", 
      "十年後，數椽屋，隱琊峯。", 
      "人嘆乾坤許大，醯甕老山中。", 
      "於是泛淮航泗，於是沿鄒過魯，千古慕雩風。", 
      "造物既生我，斯道豈終窮。"
    ], 
    "rhythmic": "水調歌頭"
  }, 
  {
    "author": "王奕", 
    "paragraphs": [
      "耳目肺腸，不由我乎，更由乎誰。", 
      "也不必君平，不消詹尹，不疑何卜，不卜何疑。", 
      "三徑歸來，一時有見，豈爲黃初與義熙。", 
      "天下事，但行其可，自合乎宜。", 
      "大哉用易乘時。", 
      "縱烏喙那能食子皮。", 
      "嘆失若塞翁，失爲得本，贏如劉毅，贏乃輸基。", 
      "大黠小癡，有餘不足，誰必彭殤早與遲。", 
      "眼前物，縱銅山金屋，一瞑全非。"
    ], 
    "rhythmic": "沁園春"
  }, 
  {
    "author": "王奕", 
    "paragraphs": [
      "搔首倚薰風。", 
      "一幅畫圖塵土中。", 
      "鶴怨猿驚人去也，潛龍。", 
      "誰絞香車起蟄鬆。", 
      "歲月去熙豐。", 
      "世味人情自淡濃。", 
      "春去春來墩不競，匆匆。", 
      "蜀水吳山血又紅。"
    ], 
    "rhythmic": "南鄉子"
  }, 
  {
    "author": "王奕", 
    "paragraphs": [
      "天無四壁。", 
      "底用量江尺。", 
      "徒把乾坤分裂，誰與帝、扶民厄。", 
      "幾年樊圃缺。", 
      "耳風腔轉笛。", 
      "此日雙蛾空蹙，依然也，暮山碧。"
    ], 
    "rhythmic": "霜天曉角"
  }, 
  {
    "author": "王奕", 
    "paragraphs": [
      "有客過東魯。", 
      "自葛水、泛舟西下，帆開三楚。", 
      "萬里湖光磨水鏡，際五老、落星煙渚。", 
      "又飛過、二姑門戶。", 
      "彭澤柳青新舊色，望九華、依約池陽路。", 
      "風雨廟，烏江羽。", 
      "蛾眉牛渚皆如故。", 
      "問緣何、魯港汀洲，江聲無語。", 
      "採石書生勳業在，吊錦袍、公子魂何處。", 
      "流恨下、秦淮商女。", 
      "多景樓頭吟北固，笑平山堂裏誰爲主。", 
      "且爛飲，瓊花露。"
    ], 
    "rhythmic": "賀新郎"
  }, 
  {
    "author": "王奕", 
    "paragraphs": [
      "醉醒瓊花露。", 
      "買扁舟、邵伯津頭，向秦郵去。", 
      "流水孤村鴉萬點，憶少遊、回首斜陽樹。", 
      "又訪著、山陽酒侶。", 
      "細剔留城碑蘚看，上歌舞、一嘯江東主。", 
      "望鳧嶧，過鄒魯。", 
      "孔林百拜瞻塋墓。", 
      "歷四阜、少皞之墟，大庭之庫。", 
      "竟涉汶河登泰岱，候清光，夜半開玄圃。", 
      "迤邐問、東平歸路。", 
      "蚩冢黃花吟笑罷，下新州，醉白樓頭賦。", 
      "復淮楚，尋故步。"
    ], 
    "rhythmic": "賀新郎"
  }, 
  {
    "author": "王奕", 
    "paragraphs": [
      "帆卸西灣側。", 
      "望康廬、老峯面目，舊曾相識。", 
      "歲歲滔滔江浪遠，回首暮雲空碧。", 
      "今想見、發痕全白。", 
      "眠鹿磯頭茅屋爛，問草堂、誰管真泉石。", 
      "還更有，青牛跡。", 
      "老峯點首如招客。", 
      "道十年、玉斗窗間，兩成疏覿。", 
      "贏得老夫諳閱世，不作少年太息。", 
      "看雨餘、依舊青山色。", 
      "汶上歸來重過我，最峯頭、新長芝堪摘。", 
      "分半席、共橫笛。"
    ], 
    "rhythmic": "賀新郎"
  }, 
  {
    "author": "王奕", 
    "paragraphs": [
      "八十日官，浩然歸去，知心者希。", 
      "謂詩有招魂，姑言其概，注其述酒，亦特其微。", 
      "不事小兒，惟書甲子，皆是先生杜得機。", 
      "看時運，與天榮木，始識真歸。", 
      "黃唐邈不可追。", 
      "慨四十無聞昨已非。", 
      "故懷彼仙師，策夫名驥，志夫童冠，寤寐交揮。", 
      "人表何時，誰生過魯，願企高風慕浴沂。", 
      "茲行也，尚庶幾短葛，不負公衣。"
    ], 
    "rhythmic": "沁園春"
  }, 
  {
    "author": "王奕", 
    "paragraphs": [
      "誦公詩、大雅久不聞，吾衰竟誰陳。", 
      "自晉宋以來，隋唐而下，旁若無人。", 
      "光焰文章萬丈，肯媚永王璘。", 
      "卓有汾陽老，抱丈人貞。", 
      "不是沈香亭上，謾題飛燕，蹴起靴塵。", 
      "安得錦袍西下，明月墮江濱。", 
      "青山冢、知幾番風雨，雷霆走精神。", 
      "因過魯，攜一尊弔古，疑是前身。"
    ], 
    "rhythmic": "八聲甘州"
  }, 
  {
    "author": "王奕", 
    "paragraphs": [
      "長江衣帶水，歷代鼎彝功。", 
      "服定衣冠禮樂，聊爾就江東。", 
      "追憶金戈鐵馬，保以油幢玉壘，熢燧幾秋風。", 
      "更有當頭著，全局倚元戎。", 
      "攢萬舸，開一棹，散無蹤。", 
      "到了書生死節，蜂蟻愧諸公。", 
      "上有皇天白日，下有人心青史，未必竟朦朧。", 
      "停棹撫遺蹟，往恨逐冥鴻。"
    ], 
    "rhythmic": "水調歌頭", 
    "tags": [
      "長江"
    ]
  }, 
  {
    "author": "王奕", 
    "paragraphs": [
      "決眥斜陽裏。", 
      "品江山、洛陽第一，金陵第二。", 
      "休論六朝興廢夢，且說南浮之始。", 
      "合就此、衣冠故址。", 
      "底事輕拋形勝地，把笙歌、戀定西湖水。", 
      "百年內，苟而已。", 
      "縱然成敗由天理。", 
      "嘆石城、潮落潮生，朝昏知幾。", 
      "可笑諸公俱鑄錯，回首金甌瞥徙。", 
      "漫涴了、紫雲青史。", 
      "老媚幽花棲斷礎，睇故宮、空拊英雄髀。", 
      "身世蝶，侯王蟻。"
    ], 
    "rhythmic": "賀新郎", 
    "tags": [
      "西湖"
    ]
  }, 
  {
    "author": "王奕", 
    "paragraphs": [
      "英雄老矣，對江山、莫遣淚珠成斛。", 
      "一箑西風休掩面，白浪黃塵迷目。", 
      "鳳去臺空，鷺飛洲冷，幾度斜陽木。", 
      "欲書往事，南山應恨無竹。", 
      "寧是商女當年，後來腔調，拍手銅鞮曲。", 
      "偃蹇老鬆雖拗□，猶□一枰殘局。", 
      "烏巷垂楊，雀橋野草，今爲誰家綠。", 
      "賞心何處，浩歌歸臥梅屋。"
    ], 
    "rhythmic": "酹江月・念奴嬌"
  }, 
  {
    "author": "王奕", 
    "paragraphs": [
      "九曲青溪，千年陳跡，往事不堪依據。", 
      "老我重來，海乾石爛，那復斷碑殘礎。", 
      "應訝野王當日，三弄罷、乍無語。", 
      "□□□。", 
      "高牙大纛船如屋，又少甚笙歌，翠雲簫鼓。", 
      "流恨入寒箏，離合君臣良苦。", 
      "花落幾春□，無此一番風雨。", 
      "是何人、尚秦淮門館，柳橋荷浦。"
    ], 
    "rhythmic": "法曲獻仙音"
  }, 
  {
    "author": "王奕", 
    "paragraphs": [
      "惆悵秦淮路。", 
      "慨當年、商女誰家，幾多年數。", 
      "死去方知亡國恨，尚激起、浪花如語，應不爲、黍峯蒲縷。", 
      "花隔青溪胭井溼，又誰省、此時情緒。", 
      "雲蓋擁，翠陰午。", 
      "汨羅無復靈均楚。", 
      "到如今、荃蕙椒蘭，盡成禾黍。", 
      "疑是□龍穿王氣，遺恨六朝作古。", 
      "□留與、浮歌載醑。", 
      "天外長江渾不管，也無春無夏無晴雨。", 
      "流歲月、滔滔去。"
    ], 
    "rhythmic": "賀新郎", 
    "tags": [
      "長江"
    ]
  }, 
  {
    "author": "王奕", 
    "paragraphs": [
      "翠微亭上醉，搔短髮、舞繽紛。", 
      "問六朝五姓，王姬帝胄，今有誰存。", 
      "何似烏衣故壘，尚年年、生長兒孫。", 
      "今古興亡無據，好將往史俱焚。", 
      "招魂。", 
      "何處覓東山，箏淚落清樽。", 
      "悵石城暗浪，秦淮舊月，東去西奔。", 
      "休說清談誤國，有清談，還有斯文。", 
      "遙睇新亭一笑，漫漫天際江痕。"
    ], 
    "rhythmic": "木蘭花慢"
  }, 
  {
    "author": "王奕", 
    "paragraphs": [
      "豪傑說中州。", 
      "及此見題多景樓。", 
      "曹石當年徒浪耳，悠悠。", 
      "歲月滔滔江自流。", 
      "風雪老兜鍪。", 
      "不混關河事不休。", 
      "浪舞桃花顛又蹶，嬴劉。", 
      "莫與武陵仙客謀。"
    ], 
    "rhythmic": "南鄉子"
  }, 
  {
    "author": "王奕", 
    "paragraphs": [
      "迢迢嶓冢水，直瀉到東州。", 
      "不揀秦淮吳楚，明月一家樓，何代非卿非相，底事柴桑老子，偏恁不推劉。", 
      "半體鹿皮服，千古晉貔貅。", 
      "過東魯，登北固，感春秋。", 
      "抵掌嫣然一笑，莫枉少陵愁。", 
      "說甚蕭鍋曹石，古矣蘇吟米畫，黑白滿盤收。", 
      "對水注杯酒，爲我向東流。"
    ], 
    "rhythmic": "水調歌頭"
  }, 
  {
    "author": "王奕", 
    "paragraphs": [
      "問蒼天、蒼天闃無言，浩歌摘星樓。", 
      "這茫茫禹跡，南來第一，是古揚州。", 
      "當日雙龍未渡，風月一家秋。", 
      "中分胡越後，橫斷江流。", 
      "□百年間春夢，笑槐柯蟻穴，多少王侯。", 
      "謾平山堂裏，棋局幾邊籌。", 
      "是誰教、海乾仙去，天地付浮漚。", 
      "書生老，對瓊花一笑，白髮蒼洲。"
    ], 
    "rhythmic": "八聲甘州"
  }, 
  {
    "author": "王奕", 
    "paragraphs": [
      "二十四橋明月好，暮年方到揚州。", 
      "鶴飛仙去總成休。", 
      "襄陽風笛急，何事付悠悠。", 
      "幾闋平山堂上酒，夕陽還照邊樓。", 
      "不堪風景事回頭。", 
      "淮南新棗熟，應不說防秋。"
    ], 
    "rhythmic": "臨江仙"
  }, 
  {
    "author": "王奕", 
    "paragraphs": [
      "唐李太白，訪賀知章，浩歌此樓。", 
      "想斗酒百篇，眼花落井，一時豪傑，千古風流。", 
      "白骨青山，美人黃土，醉魄吟魂安在否。", 
      "江南客，因來遊勝踐，稽首前修。", 
      "悠悠。", 
      "往事俱休，更莫遣興亡狂白頭。", 
      "也莫論高皇、莫論項羽，誰爲黃帝，誰爲蚩尤。", 
      "拶破愁城，吸乾酒海，袖拂安樑舞暮秋。", 
      "題未了，又笑騎白鶴，飛下揚州。"
    ], 
    "rhythmic": "沁園春"
  }, 
  {
    "author": "王奕", 
    "paragraphs": [
      "佳人鬢髮，幾回塗抹共蟬娟。", 
      "又何止三千。", 
      "擬待盈盈寶鑑，多少綺羅筵。", 
      "恨妖蟆怪事，長夜中天。", 
      "中河影圓。", 
      "清淚落尊前。", 
      "舞罷霓裳初服，肯爲人妍。", 
      "□□□□，算惟有、蕊宮天上仙。", 
      "緱山鶴，亦欲蹁躚。"
    ], 
    "rhythmic": "婆羅門引"
  }, 
  {
    "author": "王奕", 
    "paragraphs": [
      "試問司花女。", 
      "是何年、培植瓊葩，分來何譜。", 
      "禁苑豈無新雨露，底事剛移不去，偏戀定、鶴城抷土。", 
      "卻怕杏花生眼覷。", 
      "先廿年、和影無尋處。", 
      "遺草木，悴風雨。", 
      "看花老我成遲暮。", 
      "繞闌干、追憶沈吟，欲言難賦。", 
      "根本已非枝葉異，誰把贗苗裨補。", 
      "但認得、唐人舊句。", 
      "明月樓前無水部。", 
      "扣之梅、梅又全無語。", 
      "詢古柏，過東魯。"
    ], 
    "rhythmic": "賀新郎"
  }, 
  {
    "author": "王奕", 
    "paragraphs": [
      "醉面挾風，攜杜康酒，酹劉伶臺。", 
      "問漂母磯頭，韓侯安在，鉢山池下，喬鵲曾回。", 
      "孝說仲車，忠傳祖逖，忠孝如今亦可哀。", 
      "清河口，但潮生潮落，帆去帆來。", 
      "休呆。", 
      "且飲三杯。", 
      "莫枉教、東烏西兔催。", 
      "更誰可百年，脫身不化，誰能五日，笑口長開。", 
      "痛飲高歌，胡塗亂抹，快活斗山王秀才。", 
      "今天下，曰利而已，何以平哉。"
    ], 
    "rhythmic": "沁園春"
  }, 
  {
    "author": "王奕", 
    "paragraphs": [
      "直上倚天樓。", 
      "懷哉古楚州。", 
      "黃河水、依舊東流。", 
      "千古興亡多少事，分付與、白頭鷗。", 
      "祖逖與留侯。", 
      "二公今在不。", 
      "眉尖上、莫帶星愁。", 
      "笑拍危闌歌短闋，翁醉矣，且歸休。"
    ], 
    "rhythmic": "唐多令", 
    "tags": [
      "黃河"
    ]
  }, 
  {
    "author": "王奕", 
    "paragraphs": [
      "吾祖文中，曾於夫子，受罔極恩。", 
      "有宇宙以來，春秋而後，三綱所繫，萬古常存。", 
      "列國何時，東吳何地，十哲之中尚有言。", 
      "況今也、與聖閒邦域，同一乾坤。", 
      "卑飛難傍天閽。", 
      "但勃窣銜香拜聖門。", 
      "要水看黃河，山登岱嶽，魯求君子，學究中原。", 
      "雖有他人，不如同姓，仰止文星出禁垣。", 
      "又安得，借蒙莊大瓢，酌泗水之源。"
    ], 
    "rhythmic": "沁園春", 
    "tags": [
      "泰山", 
      "黃河"
    ]
  }, 
  {
    "author": "王奕", 
    "paragraphs": [
      "江左地。", 
      "興亡舊恨誰記。", 
      "腥風不攪洛山雲，怒濤怎起。", 
      "淚眶歷落泫新亭，碑趺猶臥江際。", 
      "古今事，天莫倚。", 
      "廢興元有時系。", 
      "女牆月色自荒荒，盡平寸壘。", 
      "舞臺歌謝草痕深，青溪彌望煙水。", 
      "馬蹄雜遝錦繡市。", 
      "認烏衣六朝，東巷西里。", 
      "景物已非人世。", 
      "但長幹鐵塔，巋然相對。", 
      "檐鈴嘈囋薰風裏。"
    ], 
    "rhythmic": "西河"
  }, 
  {
    "author": "蒲壽宬", 
    "paragraphs": [
      "樓倚虛空。", 
      "覺人世、不知何處。", 
      "人縹緲、半檐星斗，一窗風露。", 
      "潮退沙平鳧雁靜，夜深月黑魚龍怒。", 
      "把清樽、獨自笑餘生，成何事。", 
      "塵埃外，談高趣。", 
      "煙波上，題詩句。", 
      "這美景良宵，且休虛度。", 
      "夢覺宦情甜似蠟，老來況味酸如醋。", 
      "念兒曹、南北幾時歸，情朝暮。"
    ], 
    "rhythmic": "滿江紅"
  }, 
  {
    "author": "蒲壽宬", 
    "paragraphs": [
      "鐵笛穿花去。", 
      "問長安、市上生涯，而今何似。", 
      "破帽青衫塵滿面。", 
      "不識何人共語。", 
      "且面壁、聽風雨。", 
      "惟我虛中元識破，笑人間、日月無停杼。", 
      "名與利，莫輕許。", 
      "人生窮達皆天鑄。", 
      "試燈前、爲問靈龜，勸君休怒。", 
      "心肯命通元有數，何幸知音記取。", 
      "季主也、應留得住。", 
      "百歲光陰彈指過，算伯夷、盜跖俱塵土。", 
      "心一寸，人千古。"
    ], 
    "rhythmic": "賀新郎"
  }, 
  {
    "author": "蒲壽宬", 
    "paragraphs": [
      "萬里長江一釣絲。", 
      "蕭蕭蓬鬢任風吹。", 
      "微雨過，片帆敧。", 
      "青山濃淡更多奇。"
    ], 
    "rhythmic": "漁父詞・漁父", 
    "tags": [
      "長江"
    ]
  }, 
  {
    "author": "蒲壽宬", 
    "paragraphs": [
      "江渚春風澹盪時。", 
      "斜陽芳草鷓鴣飛。", 
      "蓴菜滑，白魚肥。", 
      "浮家泛宅不曾歸。"
    ], 
    "rhythmic": "漁父詞・漁父"
  }, 
  {
    "author": "蒲壽宬", 
    "paragraphs": [
      "煙浦迴環幾百灣。", 
      "無人知此橛頭船。", 
      "風露冷，月娟娟。", 
      "雲間一過看飛仙。"
    ], 
    "rhythmic": "漁父詞・漁父"
  }, 
  {
    "author": "蒲壽宬", 
    "paragraphs": [
      "野纜閒移石筍江。", 
      "旁人爭看老眉龐。", 
      "鋪月席，展風窗。", 
      "飛來何處白鷗雙。"
    ], 
    "rhythmic": "漁父詞・漁父"
  }, 
  {
    "author": "蒲壽宬", 
    "paragraphs": [
      "葭荻橫披衆木東。", 
      "浪花如雪晚來風。", 
      "雲母幌，水晶宮。", 
      "蓮花一葉白頭翁。"
    ], 
    "rhythmic": "漁父詞・漁父"
  }, 
  {
    "author": "蒲壽宬", 
    "paragraphs": [
      "飄忽狂風一霎間。", 
      "長魚吹浪勢如山。", 
      "牢繫纜，蓼花灣。", 
      "白鷗沙上伴人閒。"
    ], 
    "rhythmic": "漁父詞・漁父"
  }, 
  {
    "author": "蒲壽宬", 
    "paragraphs": [
      "清曉朦朧古渡頭。", 
      "煙中人語櫓聲柔。", 
      "雲五色，蜃成樓。", 
      "雞鳴日出似羅浮。"
    ], 
    "rhythmic": "漁父詞・漁父"
  }, 
  {
    "author": "蒲壽宬", 
    "paragraphs": [
      "搔首推篷曉色新。", 
      "雪花飄瞥大江濱。", 
      "漁父醉，不收緡。", 
      "白髭紅頰玉爲人。"
    ], 
    "rhythmic": "漁父詞・漁父"
  }, 
  {
    "author": "蒲壽宬", 
    "paragraphs": [
      "明月愁人夜未央。", 
      "篷窗如畫水浪浪。", 
      "何處笛，起淒涼。", 
      "梅花噴作一天霜。"
    ], 
    "rhythmic": "漁父詞・漁父"
  }, 
  {
    "author": "蒲壽宬", 
    "paragraphs": [
      "白首漁郎不解愁。", 
      "長歌箕踞亦風流。", 
      "江上事，寄蜉蝣。", 
      "靈均那更恨悠悠。"
    ], 
    "rhythmic": "漁父詞・漁父"
  }, 
  {
    "author": "蒲壽宬", 
    "paragraphs": [
      "琉璃爲地水精天。", 
      "一葉漁舟浪滿顛。", 
      "風肅肅，露娟娟。", 
      "家在蘆花何處邊。"
    ], 
    "rhythmic": "漁父詞・漁父"
  }, 
  {
    "author": "蒲壽宬", 
    "paragraphs": [
      "江上浪花飛灑天。", 
      "拍階鞺鞳屋如船。", 
      "月不夜，水無邊。", 
      "何處笛聲人未眠。"
    ], 
    "rhythmic": "漁父詞・漁父"
  }, 
  {
    "author": "蒲壽宬", 
    "paragraphs": [
      "遠入茫茫無盡邊。", 
      "漁舟來往似行天。", 
      "敧枕看，不成眠。", 
      "誰識人間太乙仙。"
    ], 
    "rhythmic": "漁父詞・漁父"
  }, 
  {
    "author": "蒲壽宬", 
    "paragraphs": [
      "白水塘邊白鷺飛。", 
      "龍湫山下鯽魚肥。", 
      "敧雨笠，著雲衣。", 
      "玄真不見又空歸。"
    ], 
    "rhythmic": "漁父詞・漁父"
  }, 
  {
    "author": "蒲壽宬", 
    "paragraphs": [
      "巖下無心雲自飛。", 
      "塘邊足雨水初肥。", 
      "龜曳尾，綠毛衣。", 
      "荷盤無數爾安歸。"
    ], 
    "rhythmic": "漁父詞・漁父"
  }, 
  {
    "author": "蒲壽宬", 
    "paragraphs": [
      "白頭翁。", 
      "白頭翁。", 
      "江海爲田魚作糧。", 
      "相逢只可喚劉四，不受人呼劉四郎。"
    ], 
    "rhythmic": "乃詞"
  }, 
  {
    "author": "吳龍翰", 
    "paragraphs": [
      "微雨後，落花天。", 
      "嬌態病懨懨。", 
      "怕人猜著是相思，成日不開簾。", 
      "寶釵橫，蟬鬢亂。", 
      "院宇待人歸盡。", 
      "緩移蓮步玉闌前。", 
      "纖手掐花鈿。"
    ], 
    "rhythmic": "喜遷鶯"
  }, 
  {
    "author": "朱嗣發", 
    "paragraphs": [
      "對西風、鬢搖煙碧，參差前事流水。", 
      "紫絲羅帶鴛鴦結，的的鏡盟釵誓。", 
      "渾不記、漫手織迴文，幾度欲心碎。", 
      "安花著蒂。", 
      "奈雨覆雲翻，情寬分窄，石上玉簪脆。", 
      "朱樓外。", 
      "愁壓空雲欲墜。", 
      "月痕猶照無寐。", 
      "陰晴也只隨天意。", 
      "枉了玉消香碎。", 
      "君且醉。", 
      "君不見、長門青草春風淚。", 
      "一時左計。", 
      "悔不早荊釵，暮天修竹，頭白倚寒翠。"
    ], 
    "rhythmic": "摸魚兒", 
    "tags": [
      "宋詞三百首"
    ]
  }, 
  {
    "author": "陳達叟", 
    "paragraphs": [
      "妾倚門，君上馬。", 
      "殘月曉星猶掛。", 
      "眉黛斂，淚珠凝。", 
      "別離多少情。", 
      "翠翹橫，雲鬢亂。", 
      "復入綺衾猶暖。", 
      "人獨自，枕成雙。", 
      "爭教不斷腸。"
    ], 
    "rhythmic": "更漏子"
  }, 
  {
    "author": "陳達叟", 
    "paragraphs": [
      "舉頭忽見衡陽雁。", 
      "千聲萬字情何限。", 
      "叵耐薄情夫。", 
      "一行書也無。", 
      "泣歸香閣恨。", 
      "和淚掩紅粉。", 
      "待雁卻回時。", 
      "也無書寄伊。"
    ], 
    "rhythmic": "菩薩蠻"
  }, 
  {
    "author": "文天祥", 
    "paragraphs": [
      "南樓月轉銀河曙，玉簫又吹梅早。", 
      "鸚鵡沙晴，葡萄水暖，一縷燕香清嫋。", 
      "瑤池春透。", 
      "想桃露霏霞，菊波沁曉。", 
      "袍錦風流，御仙花帶瑞虹繞。", 
      "玉關人正未老。", 
      "喚磯頭黃鶴，岸巾談笑。", 
      "劍拂淮清，槊橫楚黛，雨洗一川菸草。", 
      "印黃似鬥。", 
      "看半硯薔薇，滿鞍楊柳。", 
      "沙路歸來，金貂蟬翼小。"
    ], 
    "rhythmic": "齊天樂"
  }, 
  {
    "author": "文天祥", 
    "paragraphs": [
      "夜來早得東風信，瀟湘一川新綠，柳色含晴，梅心沁暖，春淺千花如束。", 
      "銀蟬乍浴。", 
      "正沙雁將還，海鰲初矗。", 
      "雲擁旌旗，笑聲人在畫闌曲。", 
      "星虹瑤樹縹緲，佩環鳴碧落，瑞籠華屋。", 
      "露耿銅虯，冰翻鐵馬，簾幕光搖金粟。", 
      "遲遲倚竹。", 
      "更爲把瑤尊，滿斟醽醁。", 
      "回首宮蓮，夜深歸院燭。"
    ], 
    "rhythmic": "齊天樂"
  }, 
  {
    "author": "文天祥", 
    "paragraphs": [
      "廬山依舊，淒涼處、無限江南風物。", 
      "空翠晴嵐浮汗漫，還障天東半壁。", 
      "雁過孤峯，猿歸危嶂，風急波翻雪。", 
      "乾坤未老，地靈尚有人傑。", 
      "堪嗟漂泊孤舟，河傾鬥落，客夢催明發。", 
      "南浦閒雲連草樹，回首旌旗明滅。", 
      "三十年來，十年一過，空有星星發。", 
      "夜深愁聽，胡笳吹徹寒月。"
    ], 
    "rhythmic": "酹江月・念奴嬌", 
    "tags": [
      "廬山"
    ]
  }, 
  {
    "author": "文天祥", 
    "paragraphs": [
      "水天空闊，恨東風不借、世間英物。", 
      "蜀鳥吳花殘照裏，忍見荒城頹壁。", 
      "銅雀春情，金人秋淚，此恨憑誰雪。", 
      "堂堂劍氣，鬥牛空認奇傑。", 
      "那信江海餘生，南行萬里，屬扁舟齊發。", 
      "正爲鷗盟留醉眼，細看濤聲雲滅。", 
      "睨柱吞嬴，回旗走懿，千古衝冠發。", 
      "伴人無寐。", 
      "秦淮應是孤月。"
    ], 
    "rhythmic": "酹江月・念奴嬌"
  }, 
  {
    "author": "文天祥", 
    "paragraphs": [
      "乾坤能大，算蛟龍、元不是池中物。", 
      "風雨牢愁無著處，那更寒蟲四壁。", 
      "橫槊題詩，登樓作賦，萬事空中雪。", 
      "江流如此，方來還有英傑。", 
      "堪笑一葉漂零，重來淮水，正涼風新發。", 
      "鏡裏朱顏都變盡，只有丹心難滅。", 
      "去去龍沙，江山回首，一線青如發。", 
      "故人應念，杜鵑枝上殘月。"
    ], 
    "rhythmic": "酹江月・念奴嬌"
  }, 
  {
    "author": "文天祥", 
    "paragraphs": [
      "燕子樓中，又捱過、幾番秋色。", 
      "相思處、青年如夢，乘鸞仙闕。", 
      "肌玉暗消衣帶緩，淚珠斜透花鈿側。", 
      "最無端、蕉影上窗紗，青燈歇。", 
      "曲池合，高臺滅。", 
      "人間事，何堪說。", 
      "向南陽阡上，滿襟清血。", 
      "世態便如翻覆雨，妾身元是分明月。", 
      "笑樂昌、一段好風流，菱花缺。"
    ], 
    "rhythmic": "滿江紅"
  }, 
  {
    "author": "文天祥", 
    "paragraphs": [
      "試問琵琶，胡沙外、怎生風色。", 
      "最苦是、姚黃一朵，移根仙闕。", 
      "王母歡闌瓊宴罷，仙人淚滿金盤側。", 
      "聽行宮、半夜雨淋鈴，聲聲歇。", 
      "彩雲散，香塵滅。", 
      "銅駝恨，那堪說。", 
      "想男兒慷慨，嚼穿齦血。", 
      "回首昭陽離落日，傷心銅雀迎秋月。", 
      "算妾身、不願似天家，金甌缺。"
    ], 
    "rhythmic": "滿江紅"
  }, 
  {
    "author": "文天祥", 
    "paragraphs": [
      "爲子死孝，爲臣死忠，死又何妨。", 
      "自光嶽氣分，士無全節，君臣義缺，誰負剛腸。", 
      "罵賊睢陽，愛君許遠，留得聲名萬古香。", 
      "後來者，無二公之操，百鍊之鋼。", 
      "人生翕欻雲亡。", 
      "好烈烈轟轟做一場。", 
      "使當時賣國，甘心降虜，受人唾罵，安得留芳。", 
      "古廟幽沈，儀容儼雅，枯木寒鴉幾夕陽。", 
      "郵亭下，有奸雄過此，仔細思量。"
    ], 
    "rhythmic": "沁園春"
  }, 
  {
    "author": "鄧剡", 
    "paragraphs": [
      "水天空闊，恨東風不惜、世間英物。", 
      "蜀鳥吳花殘照裏，忍見荒城頹壁。", 
      "銅雀春情，金人秋淚，此恨憑誰雪。", 
      "堂堂劍氣，鬥牛空認奇傑。", 
      "那信江海餘生，南行萬里，不放扁舟發。", 
      "正爲鷗盟留醉眼，細看濤聲雲滅。", 
      "睨柱吞嬴，回旗走懿，千古衝冠發。", 
      "伴人無寐，秦淮應是孤月。"
    ], 
    "rhythmic": "念奴嬌"
  }, 
  {
    "author": "鄧剡", 
    "paragraphs": [
      "王母仙桃，親曾醉、九重春色。", 
      "誰信道、鹿銜花去，浪翻鰲闕。", 
      "眉鎖嬌娥山宛轉，髻梳墮馬雲敧側。", 
      "恨風沙、吹透漢宮衣，餘香歇。", 
      "霓裳散，庭花滅。", 
      "昭陽燕，應難說。", 
      "想春深銅雀，夢殘啼血。", 
      "空有琵琶傳出塞，更無環佩鳴歸月。", 
      "又爭知、有客夜悲歌，壺敲缺。"
    ], 
    "rhythmic": "滿江紅"
  }, 
  {
    "author": "鄧剡", 
    "paragraphs": [
      "疏雨洗天晴。", 
      "枕簟涼生。", 
      "井梧一葉做秋聲。", 
      "誰念客身輕似葉，千里飄零。", 
      "夢斷古臺城。", 
      "月淡潮平。", 
      "便攜酒訪新亭。", 
      "不見當時王謝宅，菸草青青。"
    ], 
    "rhythmic": "浪淘沙"
  }, 
  {
    "author": "鄧剡", 
    "paragraphs": [
      "雨過水明霞。", 
      "潮回岸帶沙。", 
      "葉聲寒、飛透窗紗。", 
      "堪恨西風吹世換，更吹我、落天涯。", 
      "寂寞古豪華。", 
      "烏衣日又斜。", 
      "說興亡、燕入誰家。", 
      "惟有南來無數雁，和明月、宿蘆花。"
    ], 
    "rhythmic": "唐多令"
  }, 
  {
    "author": "鄧剡", 
    "paragraphs": [
      "郢雪歌高，天教鶴子參鳴和。", 
      "薰風旌節瑞華□，光動垂弧左。", 
      "早是煙樓撞破。", 
      "更明珠、重添一顆。", 
      "鏡容中夜，摩頂欣然，石麟天墮。", 
      "未羨眉山，兩峯兒子中峯我。", 
      "推賢世世珥金貂，何況陰功大。", 
      "欲寫弄獐書賀。", 
      "愧無功、難消玉果。", 
      "摩挲老眼，曾識英雄，試啼則個。"
    ], 
    "rhythmic": "燭影搖紅"
  }, 
  {
    "author": "鄧剡", 
    "paragraphs": [
      "蠻煙塞雪。", 
      "天老梅花骨。", 
      "還著錦衣遊戲，清江上、管風月。", 
      "木蘭歸海北。", 
      "竹梧侵戶碧。", 
      "三十六峯蒼玉，駕白鹿、友仙客。"
    ], 
    "rhythmic": "霜天曉角"
  }, 
  {
    "author": "鄧剡", 
    "paragraphs": [
      "步涼颸綠野，□鍾鼓、□園林。", 
      "有騎竹更生，扶藜未老，歌舞堂陰。", 
      "金鞭半橫玉帶，燁神人、風度五雲深。", 
      "大耐自應鶴骨，活人總是天心。", 
      "壽蒲香晚尚堪斟。", 
      "梧竹對瀟森。", 
      "早問道燕城，衣裁繡袞，臺築黃金。", 
      "天瓢正消幾滴，化中原、焦土作甘霖。", 
      "卻伴赤松未晚，碧桃花下橫琴。"
    ], 
    "rhythmic": "木蘭花慢"
  }, 
  {
    "author": "鄧剡", 
    "paragraphs": [
      "問廬陵、米作何價。", 
      "棠陰又綠今夏。", 
      "活人手段依然在，獨樂園中司馬。", 
      "初度也。", 
      "算幾處篝香，手額你多謝。", 
      "風亭月榭。", 
      "盡隱橘觀棋，折荷筒酒，花竹秀而野。", 
      "階庭樹，滿目魚魚雅雅。", 
      "千金難買清暇。", 
      "紛紛徵榷塵如夢，誰有似公閒者。", 
      "天怎舍。", 
      "趁綠鬢朱顏，須入凌煙畫。", 
      "海天不夜。", 
      "管歲歲安期，採蒲爲壽，高宴碧桃下。"
    ], 
    "rhythmic": "摸魚兒"
  }, 
  {
    "author": "鄧剡", 
    "paragraphs": [
      "睡起怯春寒。", 
      "海棠花、開未開間。", 
      "莫言春色三分二，朱顏綠鬢，栽花種竹，誰似君閒。", 
      "侯印舊家氈。", 
      "早天邊、飛詔催還。", 
      "從今歲歲稱觴處，人如玉雪，花如錦繡，福壽如山。"
    ], 
    "rhythmic": "促拍醜奴兒"
  }, 
  {
    "author": "鄧剡", 
    "paragraphs": [
      "笑釵符、恰正帶宜男。", 
      "還將壽花簪。", 
      "早風薰竹醉，鬆涼鶴健，午坐存庵。", 
      "三十六峯玉立，隔塵聽玄談。", 
      "何似人難老，三十才三。", 
      "聞得天邊好語，第一流人物，偏重江南。", 
      "滿玻璃春綠，十載愛棠甘。", 
      "青青鬢、盡堪圖畫，趁紫巖、年紀作樞參。", 
      "卻歸宴、瑤池未晚，荷日紅酣。"
    ], 
    "rhythmic": "八聲甘州"
  }, 
  {
    "author": "鄧剡", 
    "paragraphs": [
      "桃臉破初寒，笑問劉郎前度。", 
      "爲說正元朝上，縹緲午橋午。", 
      "百年方半日來多，且醉且吟去。", 
      "須信劍南萬首，勝侯封千戶。"
    ], 
    "rhythmic": "好事近"
  }, 
  {
    "author": "鄧剡", 
    "paragraphs": [
      "笑平生、布帆無恙，堂堂穩送君去。", 
      "江聲悲壯崖殷血，曾是英雄行處。", 
      "今亦古。", 
      "甚一點東風，天不周郎與。", 
      "城幡夜豎。", 
      "幾銅爵春殘，戰沙秋冷，華髮遽如許。", 
      "東坡老，千載風流兩賦。", 
      "餘音不絕如縷。", 
      "臨皋一笑三生夢，還認岷峨鄉語。", 
      "揮玉麈。", 
      "盡不礙燈前，痛飲檐花雨。", 
      "雪堂在否。", 
      "管駕鶴歸來，爲君細賞，蝴蝶上階句。"
    ], 
    "rhythmic": "摸魚兒"
  }, 
  {
    "author": "鄧剡", 
    "paragraphs": [
      "瑤尊蘸翠。", 
      "短長亭送別，風戀晴袂。", 
      "臘樹迎春，一路清寒，能消幾日羈思。", 
      "霜華不惜陽關柳，悄莫系、行人嘶騎。", 
      "對梅花、一笑分攜，勝約別來相寄。", 
      "人物仙蓬妙韻，瑞鸞斂迅翼，聊憩香枳。", 
      "見說使君，好語先傳，付與芙蓉清致。", 
      "客來欲問荊州事，但細語、岳陽樓記。", 
      "夢故人、剪燭西窗，已隔洞庭煙水。"
    ], 
    "rhythmic": "疏影", 
    "tags": [
      "洞庭湖", 
      "岳陽樓"
    ]
  }, 
  {
    "author": "劉鑑", 
    "paragraphs": [
      "曾作鶯遷賀。", 
      "道玉皇、久敕薇垣，分君星顆。", 
      "只待好年好時日，約束東風吹墮。", 
      "到今日、看來真個。", 
      "恰好丁年翁七十，五雲間、太乙吹藜火。", 
      "青一點，杉溪左。", 
      "太翁陰隲天來大。", 
      "後隆山、層一層高，層層突過。", 
      "簪紱蟬聯孫又子，眼裏人家誰那。", 
      "算只有、臞翁恁麼。", 
      "孫陸機雲翁衛武，便履聲、氈復尚書坐。", 
      "拚幾許，犀錢果。"
    ], 
    "rhythmic": "賀新郎"
  }, 
  {
    "author": "劉鑑", 
    "paragraphs": [
      "嫋嫋春幡，恰十日、又逢元夕。", 
      "人正在、景清堂上，金樽娛客。", 
      "蠟炬紅搖花外竹，寶香情透梅邊石。", 
      "聽兒童、父老說青原，東風國。", 
      "平易政，人皆悅。", 
      "真實念，天知得。", 
      "想旌旗一路，又添春色。", 
      "滿眼變成金色界，舉頭身近瓊樓月。", 
      "問明年、何處著鰲山，蓬萊北。"
    ], 
    "rhythmic": "滿江紅"
  }, 
  {
    "author": "翁", 
    "paragraphs": [
      "禱雨文昌，只全靠、心香一瓣。", 
      "纔信宿，沛然膏澤，來從方寸。", 
      "早稻含風香旖旎，晚秧飽水青蔥茜。", 
      "問螺江、恰見線來流，今平岸。", 
      "君作事，看天面。", 
      "天有眼，從君願。", 
      "信瑞蓮芝草，幾曾虛獻。", 
      "此雨千金無買處，豐年飽吃君侯飯。", 
      "管釀成、春酒上公堂，人人獻。"
    ], 
    "rhythmic": "滿江紅"
  }, 
  {
    "author": "王洧", 
    "paragraphs": [
      "雁蕩接台山。", 
      "秋來最好看。", 
      "壽星明、高現雲端。", 
      "八月初弦三日裏，□二老、福人間。", 
      "玉節近天顏。", 
      "東西兩路安。", 
      "祝蒼松、節勁根蟠。", 
      "相漢元勳蕭第一，留次位、著曹參。"
    ], 
    "rhythmic": "糖多令・唐多令"
  }, 
  {
    "author": "汪夢鬥", 
    "paragraphs": [
      "西北有神州。", 
      "曾倚斜陽江上樓。", 
      "目斷淮南山一抹，何由。", 
      "載淚東風灑汴流。", 
      "何事卻狂遊。", 
      "直駕驢車度白溝。", 
      "自古幽燕爲絕塞，休愁。", 
      "未是窮荒天盡頭。"
    ], 
    "rhythmic": "南鄉子"
  }, 
  {
    "author": "汪夢鬥", 
    "paragraphs": [
      "人言樓觀似寥陽。", 
      "巍倚太清傍。", 
      "便有二京賦手，也須費力鋪張。", 
      "客窗夢斷，星稀月澹，一枕淒涼。", 
      "舊日春風汴水，□□多少垂楊。"
    ], 
    "rhythmic": "朝中措"
  }, 
  {
    "author": "汪夢鬥", 
    "paragraphs": [
      "尋常一樣窗前月，人只看中秋。", 
      "年年今夜，爭尋詩酒，共上高樓。", 
      "一奩明鏡，能圓幾度，白了人頭。", 
      "良辰美景，賞心樂事，輸少年遊。"
    ], 
    "rhythmic": "人月圓"
  }, 
  {
    "author": "汪夢鬥", 
    "paragraphs": [
      "滿目飛明鏡。", 
      "憶年時、呼朋樓上，暢懷觴詠。", 
      "圓到今宵依前好，詩酒不成佳興。", 
      "身恰在、燕臺天近。", 
      "一段淒涼心中事，被秋光、照破無餘蘊。", 
      "卻不是，訴貧病。", 
      "宮庭花草埋幽徑。", 
      "想夜深，女牆還有，過來蟾影。", 
      "千古詞人傷情處，舊說石城形勝。", 
      "又今說、斷橋風韻。", 
      "客裏蟬娟都相似，只後朝、不見潮來信。", 
      "且喜得，四邊靜。"
    ], 
    "rhythmic": "金縷曲・賀新郎"
  }, 
  {
    "author": "汪夢鬥", 
    "paragraphs": [
      "憶舊時、東方□郡，東原盡是佳處。", 
      "樑都破了尋南渡，幾遍狐號鱔舞。", 
      "君試覷。", 
      "環一抹荒城，草色今如許。", 
      "芳華舊地。", 
      "曾一上飛雲，歌臺酒館，落日亂鴉度。", 
      "吟情苦。", 
      "滴盡應雄老淚。", 
      "悽酸非是兒女。", 
      "西湖似我西湖否。", 
      "只怕不如西子。", 
      "秋欲暮。", 
      "要一看秋波，又自催歸計。", 
      "休□浪語。", 
      "待過江說與，高車駟馬，今是朝天路。"
    ], 
    "rhythmic": "摸魚兒", 
    "tags": [
      "西湖"
    ]
  }, 
  {
    "author": "汪夢鬥", 
    "paragraphs": [
      "選得官歸，黃埃滿面。", 
      "難於奏賦明光殿。", 
      "秋帆落日渡淮來，三杯酒濁憑誰勸。", 
      "舊日佳詞，自吟一遍。", 
      "綠袍不是嫦娥翦。", 
      "紅樓十里古揚州，無人爲把珠簾卷。"
    ], 
    "rhythmic": "踏莎行"
  }, 
  {
    "author": "彭元遜", 
    "paragraphs": [
      "十日春風，又一番調弄，怕暖愁陰。", 
      "夜來風雨，搖得楊柳黃深。", 
      "薰篝未斷，夢舊寒、淺醉同衾。", 
      "便是聞燈見月，看花對酒驚心。", 
      "攜手滿身花影，香物霏霏，露溼羅襟。", 
      "笙歌行人歸去，回首沈沈。", 
      "人間此夜，誤春光、一刻千金。", 
      "明日問、紅巾青鳥，蒼苔自拾遺簪。"
    ], 
    "rhythmic": "漢宮春"
  }, 
  {
    "author": "彭元遜", 
    "paragraphs": [
      "翠袖餘寒，早添得、銖衣幾重。", 
      "何須怪、妍華都謝，更爲誰容。", 
      "銜盡吳花成鹿苑，人間不恨雨和風。", 
      "便一枝、流落到人家，清淚紅。", 
      "山霧溼，倚熏籠。", 
      "垂ぢ葉，鬢酥融。", 
      "恨宮雲一朵，飛過空同。", 
      "白日長閒青鳥在，楊家花落白蘋中。", 
      "問故人、忍更負東風，尊酒空。"
    ], 
    "rhythmic": "滿江紅"
  }, 
  {
    "author": "彭元遜", 
    "paragraphs": [
      "江空不渡，恨蘼蕪杜若，零落無數。", 
      "遠道荒寒，婉娩流年，望望美人遲暮。", 
      "風煙雨雪陰晴晚，更何須，春風千樹。", 
      "盡孤城、落木蕭蕭，日夜江聲流去。", 
      "日晏山深聞笛，恐他年流落，與子同賦。", 
      "事闊心違，交淡媒勞，蔓草沾衣多露。", 
      "汀洲窈窕餘醒寐，遺珮浮沈灃浦。", 
      "有白鷗淡月，微波寄語，逍遙容與。"
    ], 
    "rhythmic": "解佩環・疏影", 
    "tags": [
      "宋詞三百首"
    ]
  }, 
  {
    "author": "彭元遜", 
    "paragraphs": [
      "人間無欠秋風處，偏到霜痕月杪。", 
      "風雨船篷，日夜風波未了。", 
      "忽潮生海立，又天闊、江清欲曉。", 
      "孤迥幽深，激揚悲壯，浮沈浩渺。", 
      "行路古來難，貂裘敞、匹馬關山人老。", 
      "錦字未成，寒到君邊書到否。", 
      "倚門回首，兒女燈前娭笑。", 
      "早斟酌、萬里封侯，鏡遲霜照。"
    ], 
    "rhythmic": "徵招"
  }, 
  {
    "author": "彭元遜", 
    "paragraphs": [
      "視春衫、篋中半在，浥浥酒痕花露。", 
      "恨桃李、如風過盡，夢裏故人成霧。", 
      "臨潁美人，秦川公子，晚共何人語。", 
      "對人家、花草池臺，回首故園咫尺，未成歸去。", 
      "昨宵聽、危弦急管，酒醒不知何處。", 
      "飄泊情多，衰遲感易，無限堪憐許。", 
      "似尊前眼底，紅顏消幾寒暑。", 
      "年少風流，未諳春事，追與東風賦。", 
      "待他年、君老巴山，共君聽雨。"
    ], 
    "rhythmic": "子夜歌"
  }, 
  {
    "author": "彭元遜", 
    "paragraphs": [
      "紅袖烏絲失酒，金釵銀燭銷春。", 
      "柳邊桃下復清晨。", 
      "帽風回馬旋，扇雨拂花情。", 
      "白帝空驚舊曲，陽關只夢行人。", 
      "碧雲何處認芳塵。", 
      "紫荊花作莢，青杏核生仁。"
    ], 
    "rhythmic": "臨江仙"
  }, 
  {
    "author": "彭元遜", 
    "paragraphs": [
      "自結牀頭麈尾，角巾坐枕孤鬆。", 
      "片雲承日過山東。", 
      "起聽荷葉雨，行受芷花風。", 
      "無客同羹蓴菜，有人爲剝蓮蓬。", 
      "東牆年少未從容。", 
      "何因知我意，吹笛月明中。"
    ], 
    "rhythmic": "臨江仙"
  }, 
  {
    "author": "彭元遜", 
    "paragraphs": [
      "揹人西去一鶯啼。", 
      "拍手還驚百舌飛。", 
      "淺雨微寒春有思，宿妝殘酒欲忺時。", 
      "鵁鶄浪起蒲茸暖，翡翠風來柳絮低。", 
      "故遣蒼頭尋杏子，憑肩小語只心知。"
    ], 
    "rhythmic": "瑞鷓鴣"
  }, 
  {
    "author": "彭元遜", 
    "paragraphs": [
      "東洲遊伴寄蘭苕。", 
      "人日晴時不用招。", 
      "微雨來看楊柳色，故人相遇浴龍橋。", 
      "愁如春水年年長，老共東風日日消。", 
      "幾欲作箋無可寄，雙魚猶自等歸潮。"
    ], 
    "rhythmic": "瑞鷓鴣"
  }, 
  {
    "author": "彭元遜", 
    "paragraphs": [
      "微雨燒香餘潤氣，新綠愔愔，乳燕相依睡。", 
      "無復捲簾知客意，楊柳更欲因風起。", 
      "舊夢蒼茫雲海際。", 
      "強作歡娛，不覺當年似。", 
      "曾笑浮花並浪蕊。", 
      "如今更惜棠梨子。"
    ], 
    "rhythmic": "蝶戀花"
  }, 
  {
    "author": "彭元遜", 
    "paragraphs": [
      "日晚遊人酥粉涴。", 
      "四雨亭前，面面看花坐。", 
      "扇拂遊蜂青杏墮。", 
      "新紅一路鞦韆過。", 
      "簾外清歌簾底和。", 
      "自理琵琶，不用笙簧佐。", 
      "八摺香羅餘碧唾。", 
      "路花點筆輕題破。"
    ], 
    "rhythmic": "蝶戀花"
  }, 
  {
    "author": "彭元遜", 
    "paragraphs": [
      "今夜故人獨宿。", 
      "小雨梨花當屋。", 
      "猶有未殘枝，輕脆不堪人觸。", 
      "休觸。", 
      "休觸。", 
      "憔悴怕驚郎目。"
    ], 
    "rhythmic": "如夢令"
  }, 
  {
    "author": "彭元遜", 
    "paragraphs": [
      "玉蛇躑躅流光卷。", 
      "連珠合沓簾波遠。", 
      "花動見魚行。", 
      "紅裳眩欲傾。", 
      "人來驚翡翠。", 
      "小鴨驚還睡。", 
      "兩岸綠陰生。", 
      "修廊時聽鶯。"
    ], 
    "rhythmic": "菩薩蠻"
  }, 
  {
    "author": "彭元遜", 
    "paragraphs": [
      "春一點。", 
      "透得酥溫玉軟。", 
      "脣暈睡花連袖染。", 
      "嫣紅驚絕豔。", 
      "日暮飛紅撲臉。", 
      "翠被夜寒波颭。", 
      "夢斷錦茵成墮靨。", 
      "宮廊微月轉。"
    ], 
    "rhythmic": "謁金門"
  }, 
  {
    "author": "彭元遜", 
    "paragraphs": [
      "江上行人，竹間茅屋，下臨深窈。", 
      "春風嫋嫋，翠鬟窺樹猶小。", 
      "遙迎近倚，歸還願、分付橫枝未了。", 
      "扁舟卻去，中流回首，驚散飛鳥。", 
      "重踏新亭屐齒，耿山抱孤城，月來華表。", 
      "雞聽人語，隔江相伴歌笑。", 
      "壯遊歷歷，同高李、未擬詩成草草。", 
      "長橋外，有醒人吹笛，並在霜曉。"
    ], 
    "rhythmic": "月下笛"
  }, 
  {
    "author": "彭元遜", 
    "paragraphs": [
      "似東風老大，那復有、當時風氣。", 
      "有情不收，江山身是寄。", 
      "浩蕩何世。", 
      "但憶臨官道，暫來不住，便出門千里。", 
      "癡心指望迴風墜。", 
      "扇底相逢，釵頭微綴。", 
      "他家萬條千縷，解遮亭障驛，不隔江水。", 
      "瓜洲曾艤，等行人歲歲。", 
      "日下長秋，城烏夜起。", 
      "帳廬好在春睡。", 
      "共飛歸湖上，草青無地。", 
      "愔愔雨、春心如膩。", 
      "欲待化、豐樂樓前，青門都廢。", 
      "何人念、流落無幾。", 
      "點點摶作，雪綿鬆潤，爲君裛淚。"
    ], 
    "rhythmic": "六醜", 
    "tags": [
      "宋詞三百首"
    ]
  }, 
  {
    "author": "彭元遜", 
    "paragraphs": [
      "夜寒晴早人起。", 
      "見柳知新翠。", 
      "撼樹試花意。", 
      "兩蜂狂救墮蕊。", 
      "見著羞懶避。", 
      "春都在，時節到愁地。", 
      "屏間字。", 
      "香痕半掏，誤期一一曾記。", 
      "朱弦謾鎖，不會近番慵脆。", 
      "強踏鞦韆似醉裏。", 
      "扶下，眼花跕跕飛墜。"
    ], 
    "rhythmic": "隔浦蓮近・隔浦蓮近拍"
  }, 
  {
    "author": "彭元遜", 
    "paragraphs": [
      "記新樓試酒，上客回車，初識能歌。", 
      "幾許憐才意，覺援琴意動，授簡情多。", 
      "青鸞晝下縹緲，煙霧隔輕羅。", 
      "還自有人猜，素巾承汗，微影雙蛾。", 
      "西陂千樹雪，欲絕世乘風，下照滄波。", 
      "怪倚春憔悴，扁舟月上，草草相過。", 
      "少年翰墨相誤，幽恨愧星河。", 
      "誰爲語伶玄，秋風並冷雙燕窠。"
    ], 
    "rhythmic": "憶舊遊"
  }, 
  {
    "author": "彭元遜", 
    "paragraphs": [
      "癡多故惱人，妝晚翻嫌趣。", 
      "只爲眼波長，嗔笑嬌難觸。", 
      "春心不肯深，春睡何曾足。", 
      "莫待柳花飛，飛去無拘束。"
    ], 
    "rhythmic": "生查子"
  }, 
  {
    "author": "彭元遜", 
    "paragraphs": [
      "淺入新年，逢人日、拂拂淡煙無雨。", 
      "葉底妖禽自語。", 
      "小啄幽香還吐。", 
      "東風辛苦，便怕有、踏青人誤。", 
      "清明寒食，消得渡江，黃翠千縷。", 
      "看臨小帖宜春，填輕暈溼，碧花生霧。", 
      "爲說釵頭嫋嫋，系著輕盈不住。", 
      "問郎留否。", 
      "似昨夜、教成鸚鵡。", 
      "走馬章臺，憶得畫眉歸去。"
    ], 
    "rhythmic": "玉女迎春慢・玉女迎春"
  }, 
  {
    "author": "方衡", 
    "paragraphs": [
      "皇天眷佑中興烈。", 
      "維嶽共生鴻碩。", 
      "鎮撫精神，規恢調度，未數至言長策。", 
      "中原徯望，總萬里山河，盡歸經畫。", 
      "更看旋乾轉坤，煩一指麾力。", 
      "胡塵頓消海岱，倚天長嘯處，兼惠南北。", 
      "寶鎮還朝，聖恩如海，趁得崧高華席。", 
      "星晨步峻，看丹鳳飛來，趣登樞極。", 
      "□壽齊天，願齊開壽域。"
    ], 
    "rhythmic": "齊天樂"
  }, 
  {
    "author": "郭居安", 
    "paragraphs": [
      "捷書連晝，甘灑通宵，新來喜沁堯眉。", 
      "許大擔當，人間佛力須彌。", 
      "年年八月八日，長記他、三月三時。", 
      "平生事，想祗和天語，不遣人知。", 
      "一片閒心鶴外，被乾坤系定，虹玉腰圍。", 
      "閶闔雲邊，西風萬籟吹齊。", 
      "歸舟更歸何處，是天教、家在蘇堤。", 
      "千千歲，比周公、多個綵衣。"
    ], 
    "rhythmic": "聲聲慢"
  }, 
  {
    "author": "郭居安", 
    "paragraphs": [
      "聽都人共語，又還是、歲逢庚。", 
      "記今帖頻催，袞衣將至，繡幰先迎。", 
      "笙歌六宮齊奏，到而今、猶唱賀昇平。", 
      "千歲人間福本，天公著意看承。", 
      "秋深。", 
      "簾卷空明。", 
      "問西子，最宜晴。", 
      "喜新來多暇，玉醪龍炙，菊院花城。", 
      "明年耳孫頭上，更君王、親點泥金。", 
      "兜率摩耶住世，長看佛度衆生。"
    ], 
    "rhythmic": "木蘭花慢"
  }, 
  {
    "author": "趙從橐", 
    "paragraphs": [
      "指庭前、翠雲金雨。", 
      "霏霏香滿仙宇。", 
      "一清透徹渾無底，秋水也無流處。", 
      "君試數。", 
      "此樣襟懷，頓得乾坤住。", 
      "閒情半許。", 
      "聽萬物氤氳，從來形色，每向靜中覷。", 
      "琪花落，相接西池壽母。", 
      "年年弦月時序。", 
      "荷衣菊佩尋常事，分付兩山容與。", 
      "天證取。", 
      "此老平生，可向青天語。", 
      "瑤卮緩舉。", 
      "要見我何心，西湖萬頃，來去自鷗鷺。"
    ], 
    "rhythmic": "摸魚兒", 
    "tags": [
      "西湖"
    ]
  }, 
  {
    "author": "廖瑩中", 
    "paragraphs": [
      "請諸君著眼，來看我、福華編。", 
      "記江上秋風，鯨漦漲雪，雁徼迷煙。", 
      "一時幾多人物，只我公、隻手護山川。", 
      "爭睹階符瑞象，又扶紅日中天。", 
      "因懷下走奉櫜鞬。", 
      "磨盾夜無眠。", 
      "知重開宇宙，活人萬萬，合壽千千。", 
      "鳧鷖太平世也，要東還、赴上是何年。", 
      "消得清時鐘鼓，不妨平地神仙。"
    ], 
    "rhythmic": "木蘭花慢"
  }, 
  {
    "author": "廖瑩中", 
    "paragraphs": [
      "恨個儂無賴，賣嬌眼、春心偷擲。", 
      "蒼苔花落，先印下一雙春跡。", 
      "花不知名，香才聞氣，似月下箜篌，蔣山傾國。", 
      "半解羅襟，蕙薰微度，鎮宿粉、棲香雙蝶。", 
      "語態眠情，感多情、輕憐細閱。", 
      "休問望宋牆高，窺韓路隔。", 
      "尋尋覓覓。", 
      "又暮雨凝碧。", 
      "花徑橫煙，紅扉映月，盡一刻、千金堪值。", 
      "卸襪熏籠，藏燈衣桁，任裹臂金斜，搔頭玉滑。", 
      "更恨檀郎，惡憐深惜。", 
      "盡顫嫋、周旋傾側。", 
      "軟玉香鉤，怪無端、鳳珠微脫。", 
      "多少怕曉聽鍾，瓊釵暗擘。"
    ], 
    "rhythmic": "個儂"
  }, 
  {
    "author": "丁察院", 
    "paragraphs": [
      "葛井丹明，西來金母，霓旌雲旆。", 
      "移下瑤池，竹外一壺秋水。", 
      "菊□香留宿醉。", 
      "看後夜、冰輪滿桂。", 
      "貂蟬映、虹玉稱觴，遂初堂上佳會。", 
      "嬌孫綵衣聚戲。", 
      "指明年八十，兒額先記。", 
      "要比莊椿，八數更加千倍。", 
      "好是皇恩錫類。", 
      "許東殿、首輿扶至。", 
      "君臣慶、齊侍慈顏，萬年歡對堯世。"
    ], 
    "rhythmic": "萬年歡"
  }, 
  {
    "author": "黃右曹", 
    "paragraphs": [
      "清曉聽麻姑，來約西王母。", 
      "共取蟠桃簇玉盤，來勸摩耶酒。", 
      "王母問摩耶，此意還知否。", 
      "只爲曾生我佛來，更與千千壽。"
    ], 
    "rhythmic": "卜算子"
  }, 
  {
    "author": "翁溪園", 
    "paragraphs": [
      "鎮淮樓下旌旗，晶明輝映雲山閣。", 
      "宸旒倚重，折衝千里，無逾秋壑。", 
      "緩帶清裘，綸巾羽扇，從容籌略。", 
      "使氈裘膽破，丁寧邊吏，無生事，空沙漠。", 
      "二十四橋風月，稱迷樓、卷盡簾箔。", 
      "紱麟華旦，飽吟玉蕊，款簪金藥。", 
      "驛騎朝馳，寶鞍齎賜，御筵宣押。", 
      "更賜環促召，中書入令，作汾陽郭。"
    ], 
    "rhythmic": "水龍吟"
  }, 
  {
    "author": "翁溪園", 
    "paragraphs": [
      "丹鶴結青士，玄鹿侍蒼官。", 
      "壽仙堂下，應伴鳧舄戲萊斑。", 
      "麟記當年繡紱，燕剪今朝綵勝，淑氣逐椒盤。", 
      "孕毓陽和粹，獨佔一春先。", 
      "平淮了，勳業盛，傲東山。", 
      "中原猶待經略，趣詔鳳池還。", 
      "更數堯階五莢，又上華封三祝，千載聖須賢。", 
      "即拜玉枝賜，長冠紫宸班。"
    ], 
    "rhythmic": "水調歌頭"
  }, 
  {
    "author": "翁溪園", 
    "paragraphs": [
      "記得花筵，巧夕星河，初度女牛。", 
      "更四雙蓂莢，十分桂魄，中元佳致，妝點初秋。", 
      "藹藹非煙，濛濛如霧，錦水鬱蔥佳氣浮。", 
      "人人道，是王孫帝胄，今日生朝。", 
      "銀潢萬葉源流。", 
      "見一點長庚輝絳霄。", 
      "似東平爲善，河間獻雅，風流醞藉，西漢諸劉。", 
      "恰遇稱觴，蓬壺歌緩，滿酌蒲萄雙玉舟。", 
      "椿鬆等算，年年醉傲，花馬金裘。"
    ], 
    "rhythmic": "沁園春"
  }, 
  {
    "author": "翁溪園", 
    "paragraphs": [
      "幾番梅雨，蒲風過、端陽後。", 
      "細數月輪，猶待雙蓂秀。", 
      "戲彩華堂宴，設帨朱門右。", 
      "酌金荷，爭獻壽。", 
      "蟠桃新熟，阿母齊長久。", 
      "一門奮建，攀桂客、無雙手。", 
      "好事來春在，杏苑聯藍綬。", 
      "應繼瓊林董，卻勝燕山竇。", 
      "誇盛事、真罕有。", 
      "金花封誥，管取重重受。"
    ], 
    "rhythmic": "洞仙歌"
  }, 
  {
    "author": "翁溪園", 
    "paragraphs": [
      "蓂莢飛雙，桂分缺二。", 
      "金風已肅深秋意。", 
      "萱庭戲彩恰稱觴，蕊宮仙子天台裔。", 
      "鶴髮童顏，龜齡福備。", 
      "孩兒書額添三字。", 
      "常將機訓付兒孫，取青行擁潘輿侍。"
    ], 
    "rhythmic": "踏莎行"
  }, 
  {
    "author": "倪君", 
    "paragraphs": [
      "年少疏狂今已老。", 
      "筵席散、雜劇打了。", 
      "生向空來，死從空去，有何喜、有何煩惱。", 
      "說與無常二鬼道。", 
      "福亦不作，禍亦不造。", 
      "地獄閻王，天堂玉帝，看你去、那裏押到。"
    ], 
    "rhythmic": "夜行船"
  }, 
  {
    "author": "楊僉判", 
    "paragraphs": [
      "襄樊四載弄乾戈。", 
      "不見漁歌。", 
      "不見樵歌。", 
      "試問如今事若何。", 
      "金也消磨。", 
      "谷也消磨。", 
      "拓枝不用舞婆娑。", 
      "醜也能多。", 
      "惡也能多。", 
      "朱門日日買朱娥。", 
      "軍事如何。", 
      "民事如何。"
    ], 
    "rhythmic": "一翦梅"
  }, 
  {
    "author": "蕭某", 
    "paragraphs": [
      "士籍令行，伯仲分明，逐一排連。", 
      "問子孫何習，父兄何業，明經詞賦，右具如前。", 
      "最是中間，娶妻某氏，試問於妻何與焉。", 
      "鄉保舉，那當著押，開口論錢。", 
      "祖宗立法於前。", 
      "又何必更張萬萬千。", 
      "算行關改會，限田放糴，生民凋瘵，膏血既朘。", 
      "只有士心，僅存一脈，今又艱難最可憐。", 
      "誰作俑，陳堅伯大，附勢專權。"
    ], 
    "rhythmic": "沁園春"
  }, 
  {
    "author": "趙文", 
    "paragraphs": [
      "院靜槐陰似水，雨餘蟬語先秋。", 
      "熟殘梅子無人打，金彈滿紅溝。", 
      "又送行人歸去，誰憐倦客淹留。", 
      "畫船旗鼓江南岸，人倚夕陽樓。"
    ], 
    "rhythmic": "烏夜啼"
  }, 
  {
    "author": "趙文", 
    "paragraphs": [
      "冰肌玉骨淡裳衣。", 
      "素雲生翠枝。", 
      "一生不曉謫仙詩。", 
      "雪香應自知。", 
      "微雨後，禁菸時。", 
      "洗妝君莫遲。", 
      "東風不解惜妍姿。", 
      "吹成蝴蝶飛。"
    ], 
    "rhythmic": "阮郎歸"
  }, 
  {
    "author": "趙文", 
    "paragraphs": [
      "舞紅一架欲生衣。", 
      "殘英辭舊枝。", 
      "雨生自唱惜春詞。", 
      "行人應未知。", 
      "新火後，薄羅時。", 
      "君歸何太遲。", 
      "鏡中失卻少年姿。", 
      "年隨花共飛。"
    ], 
    "rhythmic": "阮郎歸"
  }, 
  {
    "author": "趙文", 
    "paragraphs": [
      "綠秧平，煙樹遠，村落聲喧，鳧雁歸來晚。", 
      "自倚闌干舒困眼。", 
      "一架葡萄，青得池塘滿。", 
      "飲先愁，吟又懶。", 
      "幾許閒情，百計難消遣。", 
      "客落不如歸夢短。", 
      "何況啼鵑，怎不教腸斷。"
    ], 
    "rhythmic": "蘇幕遮"
  }, 
  {
    "author": "趙文", 
    "paragraphs": [
      "恨花開盡，夜深自斂胭脂顆。", 
      "雨過。", 
      "繞曲曲花篷錦圍裹。", 
      "浮空燒蜜矩，香霧霏霏墮。", 
      "無那。", 
      "倚滴滴嬌紅笑相嚲。", 
      "歌儔飲伴，花底圍春坐。", 
      "念滿眼、少年人，誰更老於我。", 
      "歲歲花時，洞門無鎖。", 
      "莫負東君，酒盟詩課。"
    ], 
    "rhythmic": "側犯"
  }, 
  {
    "author": "趙文", 
    "paragraphs": [
      "京浙塵埃，閩嶠風霜，不覺催老。", 
      "封侯事付兒曹，懶把菱花頻照。", 
      "明光賦筆，那知白首山中，年年管領閒花草。", 
      "叩角夜漫漫，問何時能曉。", 
      "堪笑。", 
      "空有傳世千篇，正似病呻飢嘯。", 
      "欲傲王侯，早被王侯相傲。", 
      "蓋棺事定，即今老子猶龍，榮枯得喪渾難料。", 
      "無酒不須愁，問黃花知道。"
    ], 
    "rhythmic": "石州慢"
  }, 
  {
    "author": "趙文", 
    "paragraphs": [
      "雲外梅陰，雨餘苔暈，嫩寒初沁羅裳。", 
      "書幾凝塵，琴絲帶潤，小窗幽夢生涼。", 
      "新水漲銀塘。", 
      "恨王孫去後，菸草茫茫。", 
      "記得湖山勝處，相對拆封黃。", 
      "情箋思墨猶香。", 
      "奈當時兩鬢，都是吳霜。", 
      "兔穎吟苦，鸘裘解盡，何意此□遊樑。", 
      "舊話不堪長。", 
      "便倩薰風吹去，本地看風光。", 
      "惟有青山，伴我耕釣老村莊。"
    ], 
    "rhythmic": "望海潮"
  }, 
  {
    "author": "趙文", 
    "paragraphs": [
      "正寶香殘，重簾靜，飛鳥時驚花鐸。", 
      "沈思前夢去，有當時老淚，欲彈還閣。", 
      "太一宮牆，菩提寺路，誰管紛紛開落。", 
      "心情渾何似，似琵琶馬上，曉寒沙漠。", 
      "想箏雁頻移，釧金度瘦，素肌清削。", 
      "相思無奈著。", 
      "重訪舊、誰遣車生角。", 
      "暗記省、劉郎前度，杜枚三生，爲何人、頓乖芳約。", 
      "試把菱花拭，愁來處、鬢絲先覺。", 
      "念幽獨、成荒索。", 
      "何日重見，錯擬揚州騎鶴，綠陰不妨細酌。"
    ], 
    "rhythmic": "大"
  }, 
  {
    "author": "趙文", 
    "paragraphs": [
      "東風何許紅紫，又匆匆吹去。", 
      "最堪惜、九十春光，一半情緒聽雨。", 
      "到昨日、看花去處，如今盡是相思樹。", 
      "倚斜陽脈脈，多情燕子能語。", 
      "自怪情懷，近日頓懶，憶劉郎前度。", 
      "斷橋外、小院重簾，那人正柳邊住。", 
      "問章臺、青青在否。", 
      "芳信隔、□魂無據。", 
      "想行人，折盡柔條，滾愁成絮。", 
      "閒將杯酒，苦勸羲和，攬轡更少駐。", 
      "怎忍把、芳菲容易委路。", 
      "春還倒轉歸來，爲君起舞。", 
      "寸腸萬恨，何人共說，十年暗灑銅仙淚，是當時、滴滴金盤露。", 
      "思量萬事成空，只有初心，英英未化爲土。", 
      "浮生似客，春不憐人，人更憐春暮。", 
      "君不見、青樓朱閣，舞女歌童，零落山丘，便房幽戶。", 
      "長門詞賦，沈香樂府，悠悠誰是知音者，且綠陰多處修花譜。", 
      "殷勤更倩啼鶯，傳語風光，後期莫誤。"
    ], 
    "rhythmic": "鶯啼序"
  }, 
  {
    "author": "趙文", 
    "paragraphs": [
      "秋風又吹華髮，怪流光暗度。", 
      "最可恨、木落山空，故國芳草何處。", 
      "看前古、興亡墮淚，誰知歷歷今如古。", 
      "聽吳兒唱徹，庭花又翻新譜。", 
      "腸斷江南，庾信最苦，有何人共賦。", 
      "天又遠，雲海茫茫，鱗鴻似夢無據。", 
      "怨東風、不如人意，珠履散、寶釵何許。", 
      "想故人、月下沈吟，此時難訴。", 
      "吾生已矣，如此江山，又何懷故宇。", 
      "不恨賦歸遲，歸計大誤。", 
      "當時只合雲龍，飄飄平楚。", 
      "男兒死耳，嚶嚶暱暱，丁寧賣履分香事，又何如、化作胥潮去。", 
      "東君豈是無能，成敗歸來，手種瓜圃。", 
      "膏殘夜久，月落山寒，相對耿無語。", 
      "恨前此、燕丹計早，荊慶才疏，易水衣冠，總成塵土。", 
      "鬥雞走狗，呼盧蹴鞠，平生把臂江湖舊，約何時、共話連牀雨。", 
      "王孫招不歸來，自採黃花，醉扶山路。"
    ], 
    "rhythmic": "鶯啼序"
  }, 
  {
    "author": "趙文", 
    "paragraphs": [
      "絳闕珠宮何處，碧梧雙鳳吟。", 
      "爲底事、一落人間，輕題破、隱韻天音。", 
      "當時點雲滴雨，匆匆處、誤墨沾素襟。", 
      "算人間、最苦多情，爭知道、天上情更深。", 
      "世事似晴又陰。", 
      "羅褥甲帳，回頭一夢難尋。", 
      "虎嘯ㄛ嶔，護遺蹟、尚如今。", 
      "斜陽落花流水，吹紫宇、澹成林。", 
      "霜空月明，天風響、環佩飛翠禽。"
    ], 
    "rhythmic": "綺寮怨"
  }, 
  {
    "author": "趙文", 
    "paragraphs": [
      "寒泉濺雪，有環佩隱隱，飛度霜月。", 
      "易水風寒，壯士悲歌，關山萬里離別。", 
      "楊花浩蕩晴空轉，又化作、雲鴻霜鶻。", 
      "耿石壕，夜久無言寂歷，如聞幽咽。", 
      "雲谷山人老矣，江空又歲晚，相對愁絕。", 
      "玉立長身，自是胎仙，舞我黃庭三疊。", 
      "人間只慣丁當字，妙處在、一聲清拙。", 
      "待明朝、試拂菱花，老我一簪華髮。"
    ], 
    "rhythmic": "疏影"
  }, 
  {
    "author": "趙文", 
    "paragraphs": [
      "綠楊深似雨。", 
      "西湖上、舊日情絲恨縷。", 
      "風流似張緒。", 
      "羨春風依舊，年年眉嫵。", 
      "宮腰楚楚。", 
      "倚畫闌、曾鬥妙舞。", 
      "想而今似我，零落天涯，卻悔相妒。", 
      "痛絕長秋去後，楊白花飛，舊腔難譜。", 
      "年年暗度。", 
      "淒涼事，不堪訴。", 
      "記菩提寺路，段家橋水，何時重到夢處。", 
      "況柔條老去，爭奈系春不住。"
    ], 
    "rhythmic": "瑞鶴仙", 
    "tags": [
      "西湖"
    ]
  }, 
  {
    "author": "趙文", 
    "paragraphs": [
      "雲漠漠，雲漠漠，雲擁紫皇家。", 
      "巖上神仙無一事，幅巾臨水看桃花。", 
      "點點是丹砂。"
    ], 
    "rhythmic": "法駕導引"
  }, 
  {
    "author": "趙文", 
    "paragraphs": [
      "山中好，山中好，長日養嬰兒。", 
      "午夜獨行金闕路，晴窗自寫綠章詞。", 
      "閒有鶴相隨。"
    ], 
    "rhythmic": "法駕導引"
  }, 
  {
    "author": "趙文", 
    "paragraphs": [
      "公度我，公度我，我是漢銅仙。", 
      "惜我玉龍爲觳觫，爲公鋤雨種芝田。", 
      "留眼看千年。"
    ], 
    "rhythmic": "法駕導引"
  }, 
  {
    "author": "趙文", 
    "paragraphs": [
      "是去年、春草又悽悽，塵生縷金衣。", 
      "悵朱顏爲土，白楊堪柱，燕子誰依。", 
      "謾說漫漫六合，無地著相思。", 
      "遼鶴歸來後，城亦全非。", 
      "更有延平一劍，向風雷半夜，何處尋伊。", 
      "怪天天何物，堪作玉彈棋。", 
      "到年年、無腸堪斷，向清明、獨自掩荊扉。", 
      "何況又、禽聲杜宇，花事酴醿。"
    ], 
    "rhythmic": "八聲甘州"
  }, 
  {
    "author": "趙文", 
    "paragraphs": [
      "又海棠開後，樓上倍覺春寒。", 
      "綠葉潤，雨初乾。", 
      "愛遠樹團團。", 
      "當時剩買名花種，那信付與誰看。", 
      "十載事，土花漫。", 
      "但青得闌干。", 
      "悲歡。", 
      "思人世、真如一夢，留不住、城頭日殘。", 
      "看眼底、西湖過了，又還見、趙舞燕歌，抹粉塗丹。", 
      "憑君更酌，後日重來，直是晴難。"
    ], 
    "rhythmic": "塞翁吟", 
    "tags": [
      "西湖"
    ]
  }, 
  {
    "author": "趙文", 
    "paragraphs": [
      "白玉磋成，香羅捻就，爲誰特地團團。", 
      "羨司花神女，有此清閒。", 
      "疑是弓靴蹴鞠，剛一踢、誤掛花間。", 
      "方信道，酴醿失色，玉蕊無言。", 
      "憑闌。", 
      "幾回淡月，怪天上冰輪，移下塵寰。", 
      "奈堪同玉手，難插雲鬟。", 
      "人道轉官球也，春去也，欲轉何官。", 
      "聊寄與、詩人案頭，冰雪相看。"
    ], 
    "rhythmic": "鳳凰臺上憶吹簫"
  }, 
  {
    "author": "趙文", 
    "paragraphs": [
      "梅花新霽後。", 
      "正錦樣華堂，一時裝就。", 
      "洞房花燭深深處，慢轉銅壺銀漏。", 
      "新妝未了。", 
      "奈浩蕩、春心相侯。", 
      "香篆裏、簇簇笙歌，微寒半侵羅袖。", 
      "侵晨淺捧蘭湯，問堂上萱花，夜來安否。", 
      "功名漫鬥。", 
      "漫贏得、萬里相思清瘦。", 
      "藍袍俊秀。", 
      "便勝卻、登科龍首。", 
      "春晝永、簾幕重重，簫聲緩奏。"
    ], 
    "rhythmic": "玉燭新"
  }, 
  {
    "author": "趙文", 
    "paragraphs": [
      "繡簾深，劉郎一笑，風流勝前度。", 
      "戟香門戶。", 
      "還別有祥雲，檐外飛舞。", 
      "洞底燭下應低語。", 
      "晨妝須帶曙。", 
      "待獻了、堂前羅襪，雙雙交祝付。", 
      "從前茜桃與楊枝，如今便、合遜梅花爲主。", 
      "行樂處。", 
      "西溪上、柳汀花嶼。", 
      "封侯事、看人漫苦。", 
      "誰能向、黃河風雪路。", 
      "且對取、錦屏金幕，雙蛾新樣嫵。"
    ], 
    "rhythmic": "花犯", 
    "tags": [
      "黃河"
    ]
  }, 
  {
    "author": "趙文", 
    "paragraphs": [
      "風雨山城，天意欲雪，梅花照影清峭。", 
      "彩燕飛春，祥麟祓旦，當日文星高照。", 
      "天地無情，向十載、風埃吹老。", 
      "蓋世科名，經邦事業，白衣蒼狗。", 
      "不是貪名求分表。", 
      "漫獵較、逢場一笑。", 
      "野外朝儀，城中馬隊，且暫淹才調。", 
      "爲斯文爭一脈，斯文在、乾坤未了。", 
      "爛醉金尊，夜何其，東方漸曉。"
    ], 
    "rhythmic": "氐州第一"
  }, 
  {
    "author": "趙文", 
    "paragraphs": [
      "初荷一番濯雨，錦雲紅尚卷。", 
      "隘華屋、賦客吟仙，候望南極天遠。", 
      "還報道、飄然紫氣，山奇水勝都行遍。", 
      "卻歸來領客，水晶庭院開宴。", 
      "窗戶青紅，正似京洛，按笙歌一片。", 
      "似別有、金屋佳人，桃根桃葉清婉。", 
      "倚薰風、虯鬚正綠，人似玉手挼紈扇。", 
      "算風流，只有蓬瀛，畫圖曾見。", 
      "誰知老子，正自蕭然，於此興頗淺。", 
      "只擬問、金砂玉蕊，兔髓烏肝，偃月爐中，七還九轉。", 
      "今來古往，悠悠史傳，神仙本是英雄做，笑英雄、到此多留戀。", 
      "看看破曉耕龍，跨海騎鯨，千年依舊丹臉。", 
      "便教乞與，萬里封侯，奈朔風如箭。", 
      "又何似、廣山一任，種竹栽花，棋局思量，墨池揮染。", 
      "天還記得，生賢初意，乾坤正要人撐拄，便公能安穩天寧肯。", 
      "待看佐漢功成，伴赤松遊，恁時未晚。"
    ], 
    "rhythmic": "鶯啼序"
  }, 
  {
    "author": "趙文", 
    "paragraphs": [
      "春小小，和氣滿仙家。", 
      "喜漸近春華。", 
      "綵衣明媚人如玉，金盃瀲灩酒成霞。", 
      "壽詩翁，翁飲少，更添些。", 
      "便萬里傳宣誰不羨。", 
      "便萬里封侯誰不願。", 
      "適意處，退爲佳。", 
      "田園儘可淵明慄，弓刀何似邵平瓜。", 
      "但年年，清淺水，看梅花。"
    ], 
    "rhythmic": "最高樓"
  }, 
  {
    "author": "趙文", 
    "paragraphs": [
      "如此中山如此酒，何須更覓蓬瀛。", 
      "江湖歷□記平生。", 
      "詩囊都束起，只好說丹經。", 
      "家事付他兒輩，功名留待諸孫。", 
      "維摩法喜鬢青青。", 
      "日長深院裏，時聽讀書聲。"
    ], 
    "rhythmic": "臨江仙"
  }, 
  {
    "author": "趙文", 
    "paragraphs": [
      "恰好菊花前二日，壽星高照秋天。", 
      "堂前王母鬢方玄。", 
      "懷中嬌鳳小，已解祝公年。", 
      "如此生涯如此屋，看看海亦成田。", 
      "閒中多把酒杯傳。", 
      "長生無別訣，放下有神仙。"
    ], 
    "rhythmic": "臨江仙"
  }, 
  {
    "author": "趙文", 
    "paragraphs": [
      "千年鷺渚，持作須翁酒。", 
      "剩有兒孫上翁壽。", 
      "向玉和堂前，樽俎從容，笑此處，慣著絲綸大手。", 
      "金丹曾熟未，熟得金丹，頭上安頭甚時了。", 
      "便踢翻爐鼎，拋卻蒲團，直恁俊鶻梢空時候。", 
      "但喚取、心齋老門生，向城北城南，傍花隨柳。"
    ], 
    "rhythmic": "洞仙歌"
  }, 
  {
    "author": "趙文", 
    "paragraphs": [
      "坐對梅花笑，還記初度年時。", 
      "名利事，總成非。", 
      "漫老矣何爲。", 
      "吳山夜月閩山霧，回首鬢影如絲。", 
      "懶更問，鬥牛箕。", 
      "強憑醉成詩。", 
      "閒思。", 
      "嗟飄泊，浮雲飛絮，曾跌蕩、春風柘枝。", 
      "便萬里、金臺築就，已長分採藥龐公，誓墓羲之。", 
      "百年正爾，一笑尊前，兒女牽衣。"
    ], 
    "rhythmic": "塞翁吟"
  }, 
  {
    "author": "趙文", 
    "paragraphs": [
      "記年時、快馬上青雲，而今袞衣還。", 
      "問公歸何有，春風萬斛，散滿人間。", 
      "聞道金鑾召對，風采動朝班。", 
      "宰相從來有，幾個朱顏。", 
      "梅雨槐風清潤，正臺星一點，光照龍灣。", 
      "赴經綸餘暇，按行紫芝山。", 
      "念江南、民生何似，把囊封、奏上九重關。", 
      "須信道，濟時功行，便是仙丹。"
    ], 
    "rhythmic": "八聲甘州"
  }, 
  {
    "author": "趙文", 
    "paragraphs": [
      "鷺州江上水，望南浦、送將歸。", 
      "想陌上兒童，尊前父老，口口能碑。", 
      "家聲一琴一鶴，甚和他、琴鶴也無之。", 
      "城市貔貅晝靜，泮宮芹藻春遲。", 
      "與公南北兩天涯，渺再見何時。", 
      "記樓月歌殘，碧雲句好，盡是相思。", 
      "江南燒痕未補，倩春歸、說與上天知。", 
      "早晚洪鈞一轉，東風先到寒枝。"
    ], 
    "rhythmic": "木蘭花慢"
  }, 
  {
    "author": "趙文", 
    "paragraphs": [
      "結廬勝境，似舊日曾遊，玉蓮佳處。", 
      "萬花織組。", 
      "愛迴廊宛轉，楚腰束素。", 
      "度密穿青，上有燕支萬樹。", 
      "探梅去。", 
      "正竹外一枝，春意如許。", 
      "奇絕盤谷序。", 
      "更碧皺沿堤，綺霏承宇。", 
      "柳橋花塢。", 
      "問何人解有，玉蘭能賦。", 
      "老子婆娑，長與春風作主。", 
      "綵衣舞。", 
      "看人間、落花飛絮。"
    ], 
    "rhythmic": "掃花遊・掃地遊"
  }, 
  {
    "author": "趙功可", 
    "paragraphs": [
      "渺平沙、莽莽海風吹，一寒氣崔嵬。", 
      "耿長天欲壓，河流不動，雲溼如灰。", 
      "帝敕冰花剪刻，飛瑞上燕臺。", 
      "馬上行人笑，萬玉堆豗。", 
      "滉漾天銜晴晝，料酒樓歌館，都是春回。", 
      "喜豐年有象，賀表四方來。", 
      "仗下貂裘茸帽，擁千宮、齊上紫金盃。", 
      "明朝起，江南驛史，來進宮梅。"
    ], 
    "rhythmic": "八聲甘州"
  }, 
  {
    "author": "趙功可", 
    "paragraphs": [
      "楊柳樓深，推夢乍起，前山一片愁雨。", 
      "嫩綠成雲，飛紅欲雪，天亦留春不住。", 
      "借問東風，甚飄泊、天涯何許。", 
      "可惜風流，三生杜枚，少年張緒。", 
      "陌上差差攜手去。", 
      "怕行到、歌臺舊處。", 
      "落日啼鵑，斷煙荒草，吟不成誰語。", 
      "聽西河、人唱罷，何堪把、江南重賦。", 
      "敲碎瓊壺，又前村、數聲鐘鼓。"
    ], 
    "rhythmic": "氐州第一"
  }, 
  {
    "author": "趙功可", 
    "paragraphs": [
      "千樹玲瓏罩，正蒲風微過，梅雨新霽。", 
      "客裏幽窗，算無春可到，和愁都閉。", 
      "萬種人生計。", 
      "應不似、午天閒睡。", 
      "起來踏碎鬆陰，蕭蕭欲動疑水。", 
      "借問歸舟歸未。", 
      "望柳色煙光，何處明媚。", 
      "抖擻人間，除離情別恨，乾坤餘幾。", 
      "一笑晴鳧起。", 
      "酒醒後、闌干獨倚。", 
      "時見雙燕飛來，斜陽滿地。"
    ], 
    "rhythmic": "曲遊春"
  }, 
  {
    "author": "趙功可", 
    "paragraphs": [
      "情癡倦極，天闊歸遲，吟魂無力隨風。", 
      "月落牆陰，一屏睡睫濛濛。", 
      "邯鄲平生難記，記花前、猶醉金鍾。", 
      "留連處，忽一聲山外，吹度晴鍾。", 
      "覺來重重追憶，似游塵飛去，那拾遺蹤。", 
      "寄謝芳卿，向來曾主芙蓉。", 
      "人間興亡萬感，看千年、與夢皆空。", 
      "披衣起，倚闌干、人在笑中。"
    ], 
    "rhythmic": "聲聲慢"
  }, 
  {
    "author": "趙功可", 
    "paragraphs": [
      "曉天涼露。", 
      "天上玉簫吹，飛聲如雨。", 
      "金闕高寒，閒卻一庭梅雨。", 
      "漫漫八表塵埃夢，把文章、洗空千古。", 
      "精神一似，風裳水佩，蘭皋蘅浦。", 
      "看萬里、跳龍躍虎。", 
      "甚花嬌英氣，劍清塵嫵。", 
      "憔悴江南，應念小窗貧女。", 
      "朱樓十二春無際，倚蒼寒、青袖如故。", 
      "茶香酒熟，月明風細，試教歌舞。"
    ], 
    "rhythmic": "桂枝香"
  }, 
  {
    "author": "趙功可", 
    "paragraphs": [
      "忽忽東風又老，冷雲吹晚陰。", 
      "疏簾下、茶鼎孤煙，斷橋外、梅豆千林。", 
      "江南庾郎憔悴，睡未醒、病酒愁怎禁。", 
      "倚闌干、一扇涼風，看平地、落花如雪深。", 
      "千曲囊中古琴。", 
      "平泉金谷，不堪舊事重尋。", 
      "當日登臨。", 
      "都化作、夢銷沈。", 
      "元龍丘墳無恙，誰喚起，共論心。", 
      "哀歌怨吟。", 
      "問何似、啼鳥枝上音。"
    ], 
    "rhythmic": "綺寮怨"
  }, 
  {
    "author": "趙功可", 
    "paragraphs": [
      "一健如仙，東湖煙柳，坐擁吟翁。", 
      "幾許功名，百年身世，相見匆匆。", 
      "別來三度秋風。", 
      "怕看見、雲間過鴻。", 
      "酒醒燈寒，更殘月落，吾美樓中。"
    ], 
    "rhythmic": "柳梢青"
  }, 
  {
    "author": "趙功可", 
    "paragraphs": [
      "客裏淒涼，桐花滿地，杜宇深山。", 
      "幸自君來，誰教春去，剪剪輕寒。", 
      "愁懷無語相看。", 
      "謾寫入、徽弦自彈。", 
      "小院黃昏，前村風雨，莫倚闌干。"
    ], 
    "rhythmic": "柳梢青"
  }, 
  {
    "author": "汪宗臣", 
    "paragraphs": [
      "檢點春光，陰雨過、三分之一。", 
      "從頭數、元宵燈夕，都無晴日。", 
      "不礙郊原肥草綠，但漫丘壑沈雲黑。", 
      "那東君、忒煞沒綱維，春無力。", 
      "燕忙甚，泥渾溼。", 
      "蜂愁甚，脾無蜜。", 
      "更兩旬又是，梨花寒食。", 
      "蔫紅殷桃吾不較，豈堪浸爛東疇麥。", 
      "望前村、白鷺襯霞紅，探晴色。"
    ], 
    "rhythmic": "滿江紅"
  }, 
  {
    "author": "汪宗臣", 
    "paragraphs": [
      "年去年來來去早。", 
      "怪底不來，庭院春光老。", 
      "知過誰家翻別調。", 
      "家家望斷飛蹤窅。", 
      "千里瀟湘煙渺渺。", 
      "不記雕樑，舊日恩多少。", 
      "匝近清明檐外叫。", 
      "故巢猶在朱檐曉。"
    ], 
    "rhythmic": "蝶戀花"
  }, 
  {
    "author": "汪宗臣", 
    "paragraphs": [
      "白蛇宵斷，逐鹿人、交趁罾魚羣起。", 
      "赤幟雄張軍縞素，龍種天生大器。", 
      "堪鄙猴冠，自爲狼藉，楚帳多塵壘。", 
      "膽寒垓下，一鞭東竄休矣。", 
      "亭長空艤扁舟，范增羣輩，盡塗脂流髓。", 
      "望斷秦關無限恨，羞面江東山水。", 
      "購首千金，若爲名利，黯黯斜陽裏。", 
      "石爐灰冷，美人魂落煙翠。"
    ], 
    "rhythmic": "酹江月・念奴嬌"
  }, 
  {
    "author": "汪宗臣", 
    "paragraphs": [
      "候應黃鍾動，吹出百葭灰。", 
      "五雲重壓頭上，潛蟄地中雷。", 
      "莫道希聲妙寂，嶰竹雄鳴合鳳，九寸律初裁。", 
      "欲識天心處，請問學顏回。", 
      "冷中溫，窮時達，信然哉。", 
      "彩雲山外如畫，送上筆尖來。", 
      "一氣先通關竅，萬物旋生頭角，誰合又誰開。", 
      "官路春光早，簫落數枝梅。"
    ], 
    "rhythmic": "水調歌頭"
  }, 
  {
    "author": "劉壎", 
    "paragraphs": [
      "酸風泠泠。", 
      "哀笳吹數聲。", 
      "碎雨冥冥。", 
      "泣瑤英。", 
      "花心路，芙蓉城。", 
      "相思幾回魂驚。", 
      "腸斷墳草青。"
    ], 
    "rhythmic": "湘靈瑟"
  }, 
  {
    "author": "劉壎", 
    "paragraphs": [
      "瓊樓幾間。", 
      "瑤徽幾彈。", 
      "覓花聲繞回闌。", 
      "悄微聞佩環。", 
      "簾櫳晝閒。", 
      "爐薰晝殘。", 
      "午風搖曳屏山。", 
      "露裙紅一班。"
    ], 
    "rhythmic": "醉思仙"
  }, 
  {
    "author": "劉壎", 
    "paragraphs": [
      "風捲遊雲，梨雲夢冷人何處。", 
      "一溪煙雨。", 
      "遮斷垂楊路。", 
      "恨入琴心，能寫當時語。", 
      "愁無緒。", 
      "淚痕紅蠹。", 
      "猶帶香如故。"
    ], 
    "rhythmic": "點絳脣"
  }, 
  {
    "author": "劉壎", 
    "paragraphs": [
      "已斷因緣莫更尋。", 
      "尋時煩惱不如心。", 
      "從今休聽世間音。", 
      "鸞夢漸隨秋水遠，鶴情甘伴野雲深。", 
      "隔樓花月自陰陰。"
    ], 
    "rhythmic": "浣溪沙"
  }, 
  {
    "author": "劉壎", 
    "paragraphs": [
      "長亭望斷來時路。", 
      "樓臺杳靄迷花霧。", 
      "山雨隔窗聲。", 
      "思君魂夢驚。", 
      "淚痕侵褥錦。", 
      "閒卻鴛鴦枕。", 
      "有淚不須垂。", 
      "金鞍明月歸。"
    ], 
    "rhythmic": "菩薩蠻"
  }, 
  {
    "author": "劉壎", 
    "paragraphs": [
      "故園青草依然綠。", 
      "故宮廢址空喬木。", 
      "狐兔穴巖城。", 
      "悠悠萬感生。", 
      "胡笳吹漢月。", 
      "北語南人說。", 
      "紅紫鬧東風。", 
      "湖山一夢中。"
    ], 
    "rhythmic": "菩薩蠻"
  }, 
  {
    "author": "劉壎", 
    "paragraphs": [
      "雲薄薄。", 
      "人靜黃梅院落。", 
      "細數花期並柳約。", 
      "新愁沾一握。", 
      "夢醒從前多錯。", 
      "寄恨畫檐靈鵲。", 
      "明月欲西天寂寞。", 
      "魂銷連曉角。"
    ], 
    "rhythmic": "謁金門"
  }, 
  {
    "author": "劉壎", 
    "paragraphs": [
      "花霧暖。", 
      "紅逗海棠開半。", 
      "氈坐談經春四換。", 
      "今朝官正滿。", 
      "好上鰲坡虎觀。", 
      "好近御屏香案。", 
      "休笑吾儂行色緩。", 
      "待君來作伴。"
    ], 
    "rhythmic": "謁金門"
  }, 
  {
    "author": "劉壎", 
    "paragraphs": [
      "眉月小。", 
      "紅燭畫樓歌繞。", 
      "唱到劉郎頻笑道。", 
      "古詞今恰好。", 
      "深夜銀屏香嫋。", 
      "明日雕鞍塵杳。", 
      "一餉春風容易曉。", 
      "三生思不了。"
    ], 
    "rhythmic": "謁金門"
  }, 
  {
    "author": "劉壎", 
    "paragraphs": [
      "春正媚。", 
      "閒步武陵源裏。", 
      "千樹霞蒸紅散綺。", 
      "一枝高插髻。", 
      "飛過洞庭煙水。", 
      "酩酊莫教花墜。", 
      "鉛鼎溫溫神謁帝。", 
      "何曾真是醉。"
    ], 
    "rhythmic": "謁金門", 
    "tags": [
      "洞庭湖"
    ]
  }, 
  {
    "author": "劉壎", 
    "paragraphs": [
      "鏗金戛玉。", 
      "彈就神仙曲。", 
      "鐵撥鵾弦清更熟。", 
      "新腔渾勝俗。", 
      "教坊盡道名師。", 
      "聲華都處俱知。", 
      "指日內前宣喚，雲韶獨步丹墀。"
    ], 
    "rhythmic": "清平樂"
  }, 
  {
    "author": "劉壎", 
    "paragraphs": [
      "甘棠春色滿南豐。", 
      "春好處、在黌宮。", 
      "宮柳映牆紅。", 
      "對牆柳、常思耐翁。", 
      "文章太守，詞華哲匠，人與易居東。", 
      "攀戀計無從。", 
      "判行省、重臨舊封。"
    ], 
    "rhythmic": "太常引"
  }, 
  {
    "author": "劉壎", 
    "paragraphs": [
      "青鳥西沈，綵鸞北去，月冷河橋。", 
      "夢事荒涼，垂楊暗老，幾度魂銷。", 
      "雲邊音信迢迢。", 
      "把楚些、憑誰爲招。", 
      "萬疊清愁，西風橫笛，吹落寒潮。"
    ], 
    "rhythmic": "柳梢青"
  }, 
  {
    "author": "劉壎", 
    "paragraphs": [
      "輕風吹霧月滿廊。", 
      "芙蕖香、飄入隔窗。", 
      "記舊月、閒庭院，擘碎紅、蒙冪曉妝。", 
      "如今兩鬢秋悽惻，負凌波、萬頃淒涼。", 
      "花若惜、劉郎老，倩藕絲、牽住夕陽。"
    ], 
    "rhythmic": "戀繡衾"
  }, 
  {
    "author": "劉壎", 
    "paragraphs": [
      "朔雪驅將殘臘去，東風放出新晴。", 
      "繡衣瑞彩照巖城。", 
      "江天收宿靄，湖水動春聲。", 
      "要淨狐嗥並鱔舞，未煩鶴怨猿驚。", 
      "元龍老氣正崢嶸。", 
      "毫端膚寸潤，野燒綠痕生。"
    ], 
    "rhythmic": "臨江仙"
  }, 
  {
    "author": "劉壎", 
    "paragraphs": [
      "津亭折柳，正秋光如畫。", 
      "繞路黃花擁朝馬。", 
      "嘆市槐景淡，池藻波寒，分明是、三載春風難捨。", 
      "軍峯天際碧，雲隔空同，無奈相思月明夜。", 
      "薇藥早催人，應占先春，休如我、醉臥水邊林下。", 
      "待來歲、今時慶除書，繡錦映宮花，玉京隨駕。"
    ], 
    "rhythmic": "洞仙歌"
  }, 
  {
    "author": "劉壎", 
    "paragraphs": [
      "江村煙雨暗蕭蕭。", 
      "漲寒潮。", 
      "送春橈。", 
      "目斷京塵，何日聽鸞簫。", 
      "金雀觚棱千里外，指天際，碧雲深，魂欲飄。", 
      "薰爐炷愁煙盡銷。", 
      "酒孤斟、誰與招。", 
      "滿懷情思，任吟箋、賦筆難描。", 
      "惆悵山風、吹夢老秋宵。", 
      "綠漾湖心波影闊，終待到，借垂楊、月半橋。"
    ], 
    "rhythmic": "西湖明月引・江城梅花引"
  }, 
  {
    "author": "劉壎", 
    "paragraphs": [
      "汀柳初黃。", 
      "送流車出陌，別酒浮觴。", 
      "亂山迷去路，空閣帶餘香。", 
      "人漸遠，意淒涼。", 
      "更暮雨淋浪。", 
      "悔不辦，窄衫細馬，兩兩交相。", 
      "春樑語燕猶雙。", 
      "嘆曉窗新月，獨照劉郎。", 
      "寄箋頻誤約，臨鏡想慵妝。", 
      "知幾夢，惱愁腸。", 
      "任更駐何妨。", 
      "但只憐，綠陰匝匝，過了韶光。"
    ], 
    "rhythmic": "意難忘"
  }, 
  {
    "author": "劉壎", 
    "paragraphs": [
      "曉來寒角，吹起愁相觸。", 
      "亂雲黯淡江渚，疏柳雙鴉宿。", 
      "錦瑟銀屏何處，花霧翻香曲。", 
      "柔紅嬌綠。", 
      "魂消往夢，羞向孤梅說幽獨。", 
      "燕支曾印素袂，絳豔收殘馥。", 
      "頻問訊，道新來悶損纖腰束。", 
      "多謝芳心惓戀，羅結文鴛蹴。", 
      "前歡誰卜。", 
      "雲箋封蠟，就寄相思恨盈匊。"
    ], 
    "rhythmic": "六麼令"
  }, 
  {
    "author": "劉壎", 
    "paragraphs": [
      "簾卷疏櫺，樓平危堞，幾回筍玉憑闌。", 
      "覓花呼酒，更共理哀彈。", 
      "暖日柔風好景，行雲繞、鶯燕翩翻。", 
      "誰知道，冶遊重到，已付解連環。", 
      "乘雲，行處去，花深隔院，應恨春閒。", 
      "但紫騮嘶度，時望重關。", 
      "長恨江樓柳老，女郎腰、又負眠三。", 
      "東城路，一回一感，愁見月兒彎。"
    ], 
    "rhythmic": "滿庭芳"
  }, 
  {
    "author": "劉壎", 
    "paragraphs": [
      "雨秀風明，煙柔霧滑，魏家初試嬌紫。", 
      "翠羽低雲，檀心暈粉，獨冠洛京新譜。", 
      "沈香醉墨，曾賦與、昭陽仙侶。", 
      "塵世幾經朝暮，花神豈知今古。", 
      "愁聽流鶯自語，嘆唐宮、草青如許。", 
      "空有天邊浩月，見霓裳舞。", 
      "更後百年人換，又誰記、今番看花處。", 
      "流水夕陽，斷魂鐘鼓。"
    ], 
    "rhythmic": "天香"
  }, 
  {
    "author": "劉壎", 
    "paragraphs": [
      "院落黃昏，殘霞收盡廉纖雨。", 
      "天香富貴洛陽城，巧費春工作。", 
      "自笑平生吟苦。", 
      "寫不盡、此花風度。", 
      "玉堂銀燭，翠幄畫闌，萬紅爭妒。", 
      "那更深宵，寒光幻出清都府。", 
      "嫦娥跨影下人間，來按紅鸞舞。", 
      "連夜杯行休駐。", 
      "生怕化、彩雲飛去。", 
      "酒闌人靜，月淡塵清，曉風輕露。"
    ], 
    "rhythmic": "燭影搖紅"
  }, 
  {
    "author": "劉壎", 
    "paragraphs": [
      "霧隔平林，風欺敗褐，十分秋滿黃華。", 
      "荒庭人靜，聲慘寒蛩，驚回羈思如麻。", 
      "庾信多愁，有中宵清夢，迢遞還家。", 
      "楚水繞天涯。", 
      "黯消魂、幾度棲鴉。", 
      "對綠橘黃橙，故園在念，悵望歸路猶賒。", 
      "此情吟不盡，被西風、吹入胡笳。", 
      "目極黃雲，飛渡處、臨流自嗟。", 
      "又斜陽，徵鴻影斷，夜來空信燈花。"
    ], 
    "rhythmic": "長相思"
  }, 
  {
    "author": "劉壎", 
    "paragraphs": [
      "暝靄迷紅，水天籠曉，帆去野潮聲急。", 
      "離鸞獨倚，巧燕雙飛，忍向東風飄拆。", 
      "塵銷紫曲闌干，箏雁成聲，頓成孤臆。", 
      "嘆舟回人遠，鈿花薌澤，悄無痕跡。", 
      "憔悴損，俊賞杜郎，多情荀令，欲寫別愁無力。", 
      "閩星南轉，江月西沈，空擬夢來今夕。", 
      "古驛荒村，誰憐膩粉風侵，鬆蟬雲溼。", 
      "但斷魂煙浪，癡看橋西落日。"
    ], 
    "rhythmic": "選冠子"
  }, 
  {
    "author": "劉壎", 
    "paragraphs": [
      "玉勒絲鞭，彩旗紅索，總向愁中休了。", 
      "偏憐景媚，爲甚愁濃，都爲雨多晴少。", 
      "桃杏開到梨花，紅印香印，綠平幽沼。", 
      "也無饒、紅藥殿春，更作薄寒清峭。", 
      "塵夢裏、暗換年華，東風能幾，又把一番春老。", 
      "鶯花過眼，蠶麥當頭，朝日濃陰籠曉。", 
      "休恨煙林杜鵑，只恨啼鳩，呼雲聲杳。", 
      "到如今，暖靄烘晴，滿地綠陰芳草。"
    ], 
    "rhythmic": "惜餘春慢・選冠子"
  }, 
  {
    "author": "劉壎", 
    "paragraphs": [
      "暮雲沈、悽悽花陌，荒苔青潤鴛甃。", 
      "嬌紅一捻不勝春，苦雨酸雨僝僽。", 
      "從別後。", 
      "但暗憶娉婷，幾把垂楊蹂。", 
      "香銷韓袖。", 
      "念鶯燕悲吟，鳳鸞仙去，空負摘花手。", 
      "銅鋪掩，窺見文窗依舊。", 
      "箏琶塵暗弦縐。", 
      "欲圓春夢今猶未，怪得西飛太驟。", 
      "凝佇久。", 
      "擬待倩、鴻都羽客尋仙偶。", 
      "青衫溼透。", 
      "嘆玉骨沈埋，芳魂縹緲，何處酹尊酒。"
    ], 
    "rhythmic": "買陂塘・摸魚兒"
  }, 
  {
    "author": "劉壎", 
    "paragraphs": [
      "倚樓西、西風驚鬢，吹回塵思蕭瑟。", 
      "碧桃花下驂鸞夢，十載雨沈雲隔。", 
      "空自憶。", 
      "漫紅蠟香箋，難寫舊悽惻。", 
      "煙村水國。", 
      "欲閒卻琴心，蠹殘篋面，老盡看花客。", 
      "河橋側。", 
      "曾試雕鞍玉勒。", 
      "如今已忘南北。", 
      "人間縱有垂楊在，欲挽一絲無力。", 
      "君莫拍。", 
      "渾不似、年時愛聽酒邊笛。", 
      "湘簾巷陌。", 
      "但斜照斷煙，淡螢衰草，零落舊春色。"
    ], 
    "rhythmic": "買陂塘・摸魚兒"
  }, 
  {
    "author": "劉壎", 
    "paragraphs": [
      "辦著春遊費。", 
      "奈狂風吹寒，禁定滿城花事。", 
      "天暝雲深時度雨。", 
      "院落秦箏未試。", 
      "倩誰趲、杏嬌桃媚。", 
      "韶色三停今過一，只淡黃楊柳裝愁思。", 
      "芳徑滑，繡窗閉。", 
      "玉爐悶炷香溫被。", 
      "憶去年、匆匆勝賞，夢沈煙水。", 
      "遙望鞦韆新彩索，難把舊痕重系。", 
      "待暖入、香紅十里。", 
      "別擁雙鸞迎素月，教明年、不恨今憔悴。", 
      "鶯共燕，汝知未。"
    ], 
    "rhythmic": "賀新郎"
  }, 
  {
    "author": "劉壎", 
    "paragraphs": [
      "莫笑劉郎老。", 
      "老劉郎平生，不是山林懷抱。", 
      "夢裏風雲翻海嶽，覺後狂歌墜帽。", 
      "嘆幾度、荒雞誤曉。", 
      "天際晴雲開五色，縱今年、意氣猶年少。", 
      "機事遠，有時到。", 
      "凱歌檄筆憑誰道。", 
      "對村中、一溪流水，半林斜照。", 
      "賴有可人堪話舊，時共掀髯絕倒。", 
      "也來問、袞衣茸帽。", 
      "聊且問天佔百歲，看乾坤、此事如何了。", 
      "腸斷處，春城早。"
    ], 
    "rhythmic": "賀新郎"
  }, 
  {
    "author": "劉壎", 
    "paragraphs": [
      "醉裏江南路。", 
      "問梅花、經年冷落，幾番煙雨。", 
      "玉骨冰肌終是別，猶帶孤山瑞露。", 
      "想蘊藉、和羹風度。", 
      "萬紫千紅羨妒早，羨仙標、豈比人間侶。", 
      "聊玩弄，六花舞。", 
      "雲寒木落山城暮。", 
      "忽飄來、暗香萬斛，春浮江浦。", 
      "茅舍竹籬詞客老，擬傍東風千樹。", 
      "看好月、亭亭當午。", 
      "流水村中清淺處，稱橫斜疏影相容與。", 
      "時索笑，想應許。"
    ], 
    "rhythmic": "賀新郎"
  }
]